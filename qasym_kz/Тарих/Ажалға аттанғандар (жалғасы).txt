– Жарайды, солай болсын, – дейді де, Махмұд өзінің аты тұр­ған қораға беттейді.
Қасымхан да ерге қонып, екеуі ауладан шы­­ға­­­ды.
Қамалға барар жолда олар­­­ға ақы­рындап басқалары да қосы­ла­ды.
Міне, тапсырма орын­дау­шы­лар қамалдың қақпа­сына да жетеді.
Махмұд ерден жеп-жеңіл секіріп түсіп, шылбыр­ды ұс­та­ған күйі қақпаға жақын­дай­ды да, қарсы жолыққан қытай­дан адью­­тантқа өзінің жолдас­тары­мен келгенін хабарлауды сұрай­ды.
Атаман Нехорошконың ұстал­ғаны­нан және Қасымханның қашып құ­тылғанынан хабардар болатын.
Сондықтан ол келгендердің бәрін кідіртпей қамалға өткізуді бұйы­ра­ды.
Бірақ мұнда олардың бәрі кір­мейді.
Солтанай Маралбаев қақ­па сыртында қалады.
Ғазиз Ушурбакиев, Көдек Байсымақов және Юсуп Қадыров атаманның жеке үйінің ауласына кіреберіс тұсқа кідіреді де, Қасымхан Чаны­шев атының шылбырын Ғазизге беріп, өзі ауланың қақпаға жақын тұсындағы күзетшілер отыратын үйдің есігі алдында кез­дейсоқ бө­гел­ген қалып танытып тұрып қала­ды.
Махмұд болса өз атының тіз­гінін Көдекке ұстата салып, ата­ман­ның үйіне қарай жүреді.
Күзетші Махмұдты үйге еш бөгетсіз кіргізіп жібереді де, өзіне жақындап келген Мұқай Байсымақовпен жайбарақат әңгімелесіп кетеді.
…Кенеттен үй ішінен бірінен соң бірі атылған үш оқ дауысы естіледі.
Мұқай қалтасынан алты­атарын суырып алғаны сол еді, есін жиып үлгермеген күзетші дәліз сатысының жақтауына орақпен орғандай сұлап түседі.
Күзет үйінен атып шығуға ұмтылған казактарды есік пен терезеге оқ атқан Қасымхан қайта қуып тығады.
Зәрелері зәр түбіне жеткен олар қаруларын тас­тай сала тақтай төсектердің астына зып береді.Осы кезде іштен бірін бірі сүйеген Махмұд Қожамияров пен Мұқай Байсымақов көрінеді.
Олар дәліз сатысына жеткен бойда аттарға қарай ұмтылады.
– Жылдамдат, – дейді Қасым­хан.
Тапсырманы орындаушы топ қас қағым сәтте шығар қақпаға қарай құйғыта жөнеледі.
Қамал аузын­да тұрған қытай шеріктері әл­дене жайында өзара даурыға әңгі­ме­ле­сіп тұрған еді.
Қасым­хан мен Сол­танай оларға қарай дүркіндете оқ жау­дыр­ғанда, аналар естері шығып жан-жаққа бытырай қаша жөнеледі.
…Қаладан ұзап шыққан соң ғана Махмұд атаманның жұмыс бөл­месінде болған жай­ды әңгі­ме­леуге кіріседі.
Осы та­қы­рыпты зерт­теуші Н.Миловановтың жазуына қара­ған­да, мәселе былай болған.
«Мен бөл­меге енген кезде, – дейді Махмұд Қожа­мияров, – Дутов стол басында әл­денені оқып отыр екен.
Мен белім­ді бүге ізет көрсеттім де, стол­ға жа­қын­дап, оған сол қолыммен хат­ты ұсын­дым.
Ол салқын аманда­сып, хатты оқи бастады.
Атаман ма­ған бұл жолы бұрынғы әдетінше оты­руға орын ұсынған жоқ.
Оның кө­ңіл-күйі болмай тұрғаны анық еді.
Хат­ты оқып шыққаннан кейін қатқыл үнмен:
– Чанышевтің өзі қайда? – деді.
– Ол шекарадан бері өтерде ая­ғын қатты мертіктіріп алғандық­тан келе алмады.
Сізден мархабат етуді сұрап, үйінде күтіп отыр, – дедім.
– Бұл оның қай әзілі, – деген ол мен жауап бергенше болмай қарсы бұрыштағы шағын стол жанында отырған көмекшісіне бұрылды да: «Ұста мынаны!» – деп айғай салды.
Анау маған қарай ұмтылды, ал мен алтыатарым­ды суырып алдым да, алдымен Дутовты сұлаттым.
Сонан соң өзіме атылған адьютантты қақ маң­дайдан тарс еткіздім.
Ол жа­нып тұрған май шам­ды тұғырымен құлатқан бойы еденге гүрс етті.
Мен атаманның ау­нақ­­шып, ыңырсып жатқанын көріп оны екінші рет аттым да, не бол­ғаным­ды білмей, үстімді тер жауып, қабырғаға сүйене тұрып қалдым.
Сол кезде Мұқай кіріп келіп, далаға сүйемелдей алып шықты.
– Мүмкін ол әлі тірі шығар? – дейді мазасызданған Қасымхан.
– Қайдан білейін… Бірақ мен оның жанын жаһаннамға жіберген сияқты едім, – деп жауап қатады Махмұд.
– Тыңдаңдар, қамалдан дабыл үні естіліп жатыр, – деп айқайлап жібереді Насыр Ушурбакиев.
– Бұл қуғын болады деген сөз, – дейді Солтанай.
– Атқа қамшы басайық.
Атаманды атқан соң құрамында Махмұд Қожамияров, Ғазиз Ушур­бакиев, Көдек пен Мұқай Байсы­мақов­тар, Юсуп Қадыров, Солтанай Маралбаев бар жеті адамнан тұратын жасақ Сүйдіннен шығып, Кеңес шекарасына қарай емес, керісінше Құлжа жаққа бет алады.
Осы себепті де тапсырманы орындаушылардың ізіне түскен казактар олардан көз жазып қалады.
Чекистер бұдан кейін оқиға өткен маңайдағы Дағыр қыстағында мәселенің мәнісін білу үшін қалып қойған Насыр Ушурбакиевтен бір хабар келгенше қалада бой тасалайды.
Ақыры: «Арғы беттен ауып келген орыстардың жандаралын белгісіз біреулер атып кетіпті.
Оны жерлеу үшін кәпірлер тайлы-таяғы қалмай Сүйдінге жиналып жатыр екен», – деген базардағы гу-гу әңгіме бұларға хабаршының сөзімен қатар жетеді.
Атаманды және онымен бірге қаза тапқан казактар Лопатин мен Масловты жерлеуге Шыңжаң өңірін­де тұратын орыстардың біразы қаты­са­ды.
Сол жылдары Қытайда өмір сүр­ген эмигрант әйел Елена Саф­ро­но­ва 1999 жылы Мәскеуде жарық көр­ген «Қай­да­сың, менің Отаным?» ат­ты кі­табында атаманды жерлеу рә­сі­мін былай суреттейді: «…Дутов­ты соңғы сапарға шығарып салу сән-сал­танатымен, сазды әуез­бен бас­талды.
Алдыңғы лекте мар­құмның денесі бар табытты көтерген адамдар, ал олардың ізін ала қарақұрым халық жүріп отырды.
Дутовты Сүйдіннен төрт шақырымдай жердегі Доржинки деп аталатын христиан зиратына қойды.
Кейіннен анықталғандай, ата­манға келген басмашылар Чанышев, Қожамияров және Бай­­­сымақов оның көзін жою үшін арнайы тапсырмамен Кеңес жерінен жіберілген екен.
Жер­леуден кейін екі-үш күн өт­кен соң әлдекімдер Дутовтың қабі­рін ашып, марқұмның басын ке­сіп алған және мәйітті көмусіз қал­­дыр­­ған.
Ұрланған бас жендеттерге өздерін жібергендердің ал­дын­да тап­сырманың мүлтіксіз орын­дал­ға­нын дәлелдеу үшін қажет болған сияқты».
Бұл туралы Шыңжаңда тұрған эмигрант В.Мищенко да жазады: «Атаманды жер қойнына тап­сырған соң апта өтпей оның қабірін әлде­біреулер қайта ашып, мүр­ден­ің басын кесіп алыпты.
Қані­шер­ге ол бас қауіпсіздік қызмет­кер­лері кепілге алған өзінің отбасын құтқарып алу үшін Төтенше комиссияның алдын­да тапсырманың орындалғанын айғақ­тайтын дәлел ретінде керек бол­ған».
Осы оқиғаны әңгімелей оты­рып ол: «Сол күндері Сүйдінде штаб­қа кемінде бір тірі жансызды ұс­тап әкеліп тапсырған адамға 5 000, ал өлі жансыз үшін 3 000 алтын рубль беріледі деп жария­ланды», – дейді.
…1921 жылдың 11 ақпанында Ташкенттен Бүкілресейлік Орта­лық Атқару Комитеті Түркі­стан комиссиясының және РСФСР Халық Комиссарлары Кеңесінің төр­ағасы, Түркістан майданы Әс­ке­ри Революциялық Кеңесінің мүшесі Григорий Сокольниковтың атына, көшірмесі РКП(б) Орталық Ко­митетіне төмен­дегідей жедел­хат жолданады: «6 ақпанда ком­му­нистердің Жаркент тобы арқылы жіберіл­ген адамдар генерал Дутов­ты және оның көмекшісі мен ата­ман­ның жеке нөкерлерінен екі казакты төменде баяндалып отырған жағ­дайда өлтірді нүкте Операцияға басшылық етуші адам Дутовтың бөлмесіне кіріп келіп оған хат ұсын­ды да ұрымтал сәтті пайдала­нып екі рет атып Дутовты және үшінші оқпен көмекшісін жайратты нүкте Шегініс үшін тосқауылға қалдырылған екеу атыс шыққан үйге қарай ұмтылған атаманның жеке күзетіндегі екі казакты өлтір­ді нүкте Біздің адамдар бүгін аман-есен Жаркентке оралды нүкте».
Осы арада мына бір жайтқа тоқ­­тала кетейік.
Ол жоғарыда атал­­ған жеделхатта қолданылған «опе­ра­цияға басшылық етуші адам Дутов­тың бөлмесіне кіріп келіп» де­ген сөз тіркесі.
Осы жолдар зерт­­теу­шілерді: «Бұл нақты кім бол­­­ғаны?» деген сұраққа жетелері анық.
Мұнда, яғни, алғашқы жедел­хатта фамилияның аталмауын біз­діңше сол кездегі өте құпия түр­де өткен аса жауапты опера­ция­ға қатысқан адамдардың және олар­дың отбасы мүшелерінің өмірі­не төнуі мүмкін қауіптен сақ­тану шарасы деп түсінгеніміз жөн.
Ал бірақ…, иә, бірақ арада екі ай өт­кен соң әзірленген екін­ші құжат­та мем­лекеттік мәні зор осы ша­раға кімнің «тікелей бас­шы­лық жасағаны» кімнің «тіке­лей қатыс­қаны» тайға таңба ба­сыл­ғандай етіп көрсетілген.
Ол Ташкенттен жоға­ры­дағы тапсырманы орындаушыларды марапаттау туралы жіберілген бұйрық еді.
Онда былай делінген:
«АРНАЙЫ АДРЕСКЕ.
Түркістан өлкесіндегі ВЧК уәкілетті өкілінің №44 бұйрығынан көшірме.
Құлжада атаман Дутов­тың көзін жоюды тікелей ұйым­дас­тыр­ға­ны үшін Қ.
Чанышевты ВЧК атынан «Дутовтың көзін жоюға тікелей бас­шылық жасағаны үшін» деген жазуы бар алтын сағатпен марапаттаймын.
2.
Атаман Дутовтың көзін жоюға тікелей қатысқаны үшін ВЧК атынан М.Қожамияровты тап сон­дай жазуы бар алтын сағатпен мара­пат­таймын.
3.
Атаман Дутовтың көзін жою­ға тікелей қатысушылар ретін­де М.Байсымақовты, Ю.Қа­дыров­ты, Ғ.Ушурбакиевті ВЧК аты­нан «Дутовтың көзін жоюға тікелей қатысқаны үшін» деген жазуы бар күміс сағатпен марапаттаймын.
ВЧК-ның Түркістан өлкесіндегі уәкілетті өкілі Я.Петерс».
Өте күрделі, аса жауапты тап­­сыр­­маны орындағандардың қалған­дарына атаулы қарулар мен марапат қағаздары беріледі..Қанқұйлы атаман Александр Дутов, оның көзін жою жөніндегі кеңес чекистерінің жасырын жос­пары және ол операцияны орын­­даудағы жеті жаужүрек жігіттің жанкештілігі туралы бізде аз жазылған жоқ.
Өткен ХХ ғасырдың екінші жартысы мен үстіміздегі ХХІ ғасырдың басында көптеген зерттеу мақалалар мен жинақтар жарық көріп, тарихи-көркем фильм де түсірілді.
Бірақ, солардың бәрінде бір нәрсе ескерілмеді.
Ол: «Ажал аузына аттанған сол азаматтар қашан, қайда, қан­дай ортада өмірге келіп еді? 1917-1918 жылдардағы төңкеріс, азамат соғысы кезінде бұлар кім болған? 1921 жылғы өздері үшін қияметтің қылкөпірі дерлік атышулы операциядан аман оралғаннан кейін сол есіл ерлер­дің тағдырлары не болды? Олардан ұр­пақ қалған ба? Қалса қайда тұрады, ата-әкелері туралы не айтады?» – деген сұрақтарға жауаптың жоқтығы дер едік.
Жоғарыдағы тарауларда баяндалған оқиғаның жалғасы ретінде құрметті оқырман, біз енді осы олқылықтың орнын толтыруға талпыныс жасап көрейік.
Сонымен…
Алғашқы әңгімені Қасымхан Чанышевке қатысты деректерден бастайық.
Ол 1898 жылы өмір­­ге келген.
Ұлттық Қауіпсіз­дік ко­­митетіндегі арнаулы мем­ле­кет­­­тік Орталық архив басшысы Е.Бах­­­мутовтың 2010 жылғы бізге берген құжа­т­­­тар топ­та­­ма­сында оны Жеті­су өңі­рі­нің тумасы деп көрсет­кен.
Әкесі – Қазан татары, князь Мұха­мед­ғали Чанышев.
ХХ ғасыр­дың бас кезінен Жаркент қаласында тұрған бұл кісінің Ташкент пен Құлжа­да үлкен фабрикалары мен тері, жүн өңдейтін кәсіпшіліктері болған.
Сәби Қасымханнан кіш­кене кезін­де: «Өскенде кім бола­сың? – деп сұра­ғанда, – кедейлерге үлестіру үшін мына фабрикаларда сабандай көп ақша жасаймын», – дейді екен.
Ол гимназияда оқиды.
1917 жыл­­ғы қазан төңкерісі кезінде бір­ден Кеңес өкіметі жағына шы­ға­ды.
Бұған үлкен ағасы Аббас қар­сы бола­ды.
Алайда, албырт жас оны тың­да­майды.
Сөйтіп орыс тіліне жетік, сауат­т­ы, жүріс-тұры­сы ширақ, сымбатты жігітті жер­гілікті жердегі ЧК Жаркент қала­лық милициясының бастығы етіп тағайындайды.
Содан үш жыл өткен соң оның атаман Александр Дутовтың көзін жою жөніндегі топқа жетекшілік жасағаны бел­гілі.
Ұлттық Қауіпсіздік коми­теті мұрағатында Қасымхан Чаны­шев­тің бұл операцияға қатыстылығы мынадай­ ресми құжаттармен раста­лады.
Олар: ВЧК уәкілетті өкілі­нің 1921 жылғы 14 сәуірдегі №1883 куә­лігі; Түркістан майда­ны­­ның Ал­ма­т­ыдағы тіркеу бөлімі басты­ғы­ның 1921 жылғы 20 ма­мыр­дағы №800 хаты; ГПУ алқа­сының 1924 жылғы 4 тамызда берген №54794 грамотасы және Қасымхан Чанышевті алтын сағатпен марапаттау туралы ГПУ Төрағасы орынбасарының қолы қойылған №214365 анықтама.
Осылардың ішінен екі құжатқа тоқталып өтелік.
Біріншісіндегі мәтін мынадай: «Куәлік.
Осыны көрсетуші Чанышев Қасымхан жол­дас 1921 жылғы 6 ақпанда жалпы­рес­пуб­ликалық маңызы бар акт жасап, бірнеше мың адам өмірі мен жалпы еңбекші бұқараның тыныш­тығын қанқұйлы бандылар шабуылынан сақтап қалды.
Сон­дықтан бұл жолдасқа Кеңес билі­гі тарапынан сергек қатынас талап етіледі және аталған жолдас­ты уәкілетті өкілдің рұқсатынсыз қамауға алуға болмайды.
ВЧК-ның Түркі­стан Республикасы аума­ғын­дағы уәкілетті өкілі Я.Петерс.
Ташкент».
Енді екінші құжатқа зер сала­йық.
Онда былай деп жазылған: «Аса құрметті және қымбатты Қасым­хан Чанышев жолдас! Сіз­дің ақ гвардияшыл атаман Дутов­тың көзін жоюдағы ерлі­гі­ңіз­бен қоры­тындыланған револю­ция ал­дындағы батырлы­ғы­­ңыз­ды мақ­тан тұтамыз.
Алда да осын­дай даңқты істер атқа­ра­­тын­ды­ғы­­ңызға сенімдіміз.
Сіз­дің сіңір­ген жоғарыдағы еңбегі­ңіз­ді ма­ра­­­­­­пат­­­­тауға қазіргі кезде мүмкін­дік­­­­тің шектеулі екенін ескеріп, №5353 үш желілі карабин­ді менің же­ке өз атым­нан және өзім­нің бас­қаруым­­­да­ғы тіркеу бөлімі басшы­лы­­ғы атынан қабыл алуы­ңыз­­ды сұ­­­­рай­­­­мын.
Бұл шағын сый бір­­лесіп ат­­­қа­­­рып ке­ле жатқан жұмы­­сы­мыз­дан ес­те­лік болсын.
Ком­мунис­­тік сә­лем­­­мен: Түркістан майданы­ның Ал­м­а­т­ы­­­­дағы тіркеу бөлімінің бас­тығы Пят­ниц­кий.
№800».
Міне, құжаттарда осылай деп айтылып, жазылған жан, мемлекеттік маңызы бар операцияны орындаушы топқа басшылық жасаған адам одан кейін қайда, кім болып жұмыс істеген? Тағдыры қалай болған? Біз оны білеміз бе? Бұл сауалдарға деген жауапты кейіпкеріміздің туған қызы Неля Чанышеваның естелігінен табамыз.
Неля 1925 жылы дүниеге келген.
60-жылдары Ташкент қала­сын­дағы Мемлекеттік Қауіпсіздік комитетінің орталық аппаратында аудармашы болып жұмыс істеген.
Бұл кісінің естелігіндегі мәлі­меттерді 90-жылдары Алматы облысын­дағы Панфилов аудан­дық ішкі істер басқармасы бас­ты­ғының орынба­сары болып Жаркентте қызмет ат­қар­ған, қазір Астана қаласында тұра­тын заң ғылымдарының докторы Сар­қыт­бек Молдабаев былай баян­­дай­ды.
Қасымхан Чанышев 20-жыл­­дардың соңында қызмет бабы­мен Әулиеата өңірінің Шу стан­сасы маңындағы Новотроицк ауы­лына келіп, жұмыс істеп жүреді.
1930 жылы ол Қырғызстанның Ош қа­ла­сына шақырылып, Памир авто­көлік басқармасының бастығы болады.
Бірақ содан көп ұзамай 1932 жылдың желтоқсан айында жал­ған жала жабылады.
Сөйтеді де қолын­дағы Бүкілодақтық Төтенше комис­сия­ның (ВЧК) келісімінсіз тұт­қын­дауға болмайды деген куә­лі­гіне қара­­­­мас­­тан, абақтыға жабылады.
Түр­­­ме­д­е жантүршігерлік азап­тарға ұшы­­райды.
Ақыры отба­сына 1933 жыл­­дың 2 мамы­рын­да абақтыдан қа­шып шығу­ға әрекеттену барысын­да атып өлті­рілді деген суық хабар жет­­кізіледі.
Ең сорақы жағдай сол, оның мәйіті ақ жауып, арулап кө­му­ге кері қай­тарыл­майды.
Туыс­тары­на тек өліп жатқан суреті ғана көрсетіледі.
Қасымхан Чанышевтің әйелі жо­ғарыдағы жауыздық жағдайдан 33 жа­сында жесір қалады.
Содан кейін қайтіп тұрмысқа шықпайды.
1935 жылы өзі туып-өскен Талды­қор­ғанға келіп, осы қалада тұрады.
1974 жылы 74 жасында қайтыс болады.
Енді Махмұд Қожамияровқа келейік.
Ұлттық Қауіпсіздік коми­теті­нің мұрағатындағы құжаттарда бұл кейіпкеріміздің 1894 жылы қазір­гі Алматы облысының Жар­кент қаласындағы ұйғыр отбасында өмірге келгені айтылған.
Бірақ, осы өңірдегі Алмалы ауы­лы­ның тумасы Нұрымбай Бек­құлиев өзінің «Елорда» баспасына тапсырған қол­жазбасында оны Ақкентте дүниеге келген еді дейді.
Бұл Жаркенттен 18 ша­қы­рым жердегі елді мекен.
Жер­гілікті өлкетанушы осылай десе, Махмұдтың балалық, жас­тық шақтағы, яғни қазан төң­ке­р­і­сіне дейінгі кезеңдегі өмірі тура­лы мағлұматты жазушы Жүсіп­­бек Арыстановтың 1966 жылы жарық көрген «Сұңқар да жерді мекен­дей­ді» атты деректі кітабынан табамыз.
Онда қаламгер өзіміз сөз етіп отырған жанның сол кездегі Жар­кент, Көктал аумағындағы күш сынасу жекпе-жектерінде «мұштасу», «ган-гун»  (жұды­рық­тасу – ред.) өнерімен аты шық­қан бірбеткей бозбала екен­­­ді­гінен хабар береді.
Ұлт­тық Қауіп­сіз­дік комитетінің іс материал­дарын­да Махмұд Қожа­мияровтың бұ­дан соң, нақты айтқанда 1918-1919 жыл­­дары контрабандамен шұғыл­дан­­ғаны, одан соң контрабандис­тер­ге қарсы күрескені айтылған.
Оның осы «қызметі» кейін кәдеге жара­­ған.
1921 жылғы атаман Алек­сандр Дутовтың көзін жою опе­ра­­ция­­сы кезінде шекараның арғы бетін­дегі көз­та­ныстар одан онша көп күдік­тен­бе­ген.
Сөйтіп олар оған: «Бұл кеше­гі апиын, көкнар­мен жасырын сау­да жасап жүрген аткезші, делдал ғой», – деп қараған.
Аталған операцияға қатысып, ажал аузынан аман оралғаннан кейін Махмұд Қожамияров ВЧК тарапынан арнайы сыйлық – алтын сағатпен марапатталған.
Сол 1921 жылы көктемде ВКП (б) қата­рына қабылданып, жергілікті жер­дегі кеңес-шаруашылық жұмы­сы­на тартыла бастаған.
Оны кейіп­кері­міздің ЧК қызметкері, МТС директоры, Жаркент қалалық кеңесінің төрағасы секілді атқарған қызмет­терінен анық аңғаруға болады.
Ұлттық Қауіпсіздік комитеті мұрағатындағы құжаттар жоға­ры­дағы деректерден басқа бізге мынадай жағдайлардан да хабар береді.
Ол Махмұд Қожамияров өмірінің қауіп-қатерге толы бол­ған­дығы.
Оның негізгі себебі ер­жүрек чекистің атаман Александр Дутовтың көзін жойған адам екен­дігін білген ақ казактар өшпен­ділігінде еді.
Қаны қарайған олар мұны өлтіріп кек алу үшін 1921, 1925 және 1928 жылдары үш рет қастандық жасайды.
Бірақ Махмұд Қожамияров осының бәрінен аман қалады.
Өкініштісі, сыртқы күш­тердің осындай арам ойлы әре­кет­­терінен жергілікті жердегі бір тыр­нағын ішіне бүккен іші тар, қыз­ған­шақ жандар да қалыспаған.
Бұған бір мысал, ол 1936 жылы Ал­м­аты облыстық партия коми­теті­не Махмұд Қожамияров үсті­нен жазыл­ған арыз.
Онда: «Бұл – бұрын ірі шон­жар­лармен бай­ланыс жасаған адам.
Сеніп жүр­ген кісілеріңіз төң­керіс­ке дейін Жар­кент, Құлжа өңір­лерін­де атақ-даңқы дүркіреп тұр­ған бай, бірін­ші гильдиялы көпес Уәлі­бай Юлдашевтің туысы», – деп қара­­ла­ған.
Дабыл хатты облыстық пар­тия комитеті өзінің бюро отыры­сында қарайды.
Жиналысқа қаты­су­шылар тексерушілердің сөз­дері­не сүйене отырып, «арыз­дағы ай­тыл­ғандар коммунист аза­матқа жа­былғ­ан жала» деген ұйғарыммен кейіп­кері­мізді жаза­дан аман алып қалады.
Өстіп жүргенде… иә, өмір осылай өтіп жатқанда 1937 жылғы 1 қаң­тарда Махмұд Қожамияровтың от­басында сұмдық оқиға болады.
Ол ақтар атаманының тірі қал­ған серіктестерінің жергілікті жер­дегі тап жауларын пайдаланып, солар­дың қолымен от көсетуі еді.
Соның сал­дарынан кек алу­шылар түн жамы­лып келіп, кейіп­кері­міздің әйелі мен 9 жасар бүлдіршін қызын бауыз­­дап кетеді.
Ал 13-тегі ұлы кез­­дей­­соқ жағдайда аман қалады.
Оған жас­­өс­пірімнің сол күні анасы­нан көр­ші ауылға барып кино көріп қай­ту­ға сұранып кетуі себеп болған.
Бұл фак­ті­­лер «Казахстанская правда» газеті­­нің 1937 жылғы 5 сәуір­дегі «Қыл­мыс­керлер жазалан­бады» деген ма­қа­л­адан алынып отыр.
Онда: «1937 жылдың 1 қаңтарына қараған түні Алматы облысындағы Ұйғыр ауданының Мирзоян атындағы МТС директоры, сол кезде іссапарда жүр­ген Махмұд Қожамияровтың әйелі мен қызы айуандықпен өлті­рілді, – делін­ген.
– Коммунист бас­­шы­­ның от­басына жасалған бұл зұлым­­дық тап­­тық кек алу фактісі болып табы­­лады және ол Ұйғыр ауда­ны бас­­шы­лығының тарапынан жібе­ріл­ген саяси салғырттықтың сал­дары.
Қожамияров өзіне қарсы қас­тан­­дық да­йын­далып жатқаны туралы жер­­гі­лікті органдарға әлденеше рет ескерт­кен.
Мұндағы әңгіме оның аза­мат соғысы кезінде Кеңес өкі­­меті­­нің қас жауы генерал Дутов­тың көзін жоюға тікелей қатыс­қан­ды­­ғын­да болып отыр.
Содан бері контрреволюциялық кулактар мен Дутовтың тірі қалған серік­тес­тері Қожа­мия­ровтан кек алуға бір­неше рет әре­кет­тенді.
Олардың 1937 жыл­дың 1 қаң­тарына қараған түндегі зұлым­дығы осы­ның айғағы».
Бұл жантүршігерлік оқи­ғаны арада үш ай өткен соң «Из­вес­тия» газеті жазған.
Тіл­ші М.Сувин­ский­дің 1937 жыл­ғы 2 сәуірде жа­рық көрген осы мақа­ласын 5 сәуір­де «Казах­стан­ская правда» көші­ріп басқан.
Көп кешікпей одан Еуро­падағы ақ эмигранттар да хабар­дар болған.
Оған дәлел – Бол­гария­ның Варна қаласында шығып тұрған «Русское слово» басы­лы­мындағы ақпарат.
1917 жылғы Уақытша үкімет кезін­де Сырт­қы істер министрі қыз­ме­тін атқарған, кейін шетелге қоныс аударған князь П.Милю­ков­тың жеке қорында сақталған жо­ғары­дағы газеттің 1937 жылғы 23, 24 және 29 сәуірдегі «А.И.Дутов» атты ма­қалада былай делінген.
«…Ата­ман Дутовтың қазіргі кездегі көзі тірі достары оны атып тастаған (ат­қан деп жазылмаған – ред.) қыр­ғыз­дың (ұйғырдың – ред.) бірі Қожамияровтың әйелі мен қызын өлті­ріп, одан кек алды».
Құдай басқа бермесін дейік.
Қажет кезде Кеңес өкіметінің қиын тапсырмасын қаймықпай орын­даған, одан кейінгі бейбіт кезеңде бел шешпей еңбектенген жанға жоғарыдағы жағдайдың өте үлкен соққы болып тигені анық.
Сұмдығы сол, ақ казактар жіберген жансыз­дың қолынан азапталып өлтірілген ана мен қыз денесінің жеті күн бойы жерленбеуі.
Облыстағы орган адамдары келіп көргенше, міне, осындай келеңсіз жағдай орын алған.
Соған қарамастан қай­ғылы оқиғадан кейін де бойынан өмір сүруге деген күш-қайрат таба біл­ген Махмұд Қожамияров өзіне сеніп тапсырылған жұмыстарды қаде­ри-халінше атқарып жүреді.
Соң­ғы қызметі Жаркент қалалық кеңе­сінің төрағасы екен.
Сол кезде оған қарсы тағы бір зәбір басталады.
Ол халық жауы деген жала еді.
Тағылған айып түрі – «жергілікті жердегі кеңес билігін басып алуға ұмтылған зиянкестік әрекет».
Осындай «ұйғарыммен» Алматы облыстық НКВД үштігі 1938 жылғы 19 қазанда Махмұд Қожамияровты ату жазасына кеседі.
Артында қал­ған жалғыз ұлы әкесі оққа байланған 3 жылдан соң соғысқа жіберіледі.
Мұрағат құжаттарында ол бейбақ туралы «Хабарсыз кетті» дегеннен басқа дерек жоқ.
Ал атышулы операцияға, яғни ақ казактар атаманының көзін жою­ға тікелей қатысқан үшінші адам Мұқай Байсымақов ше? Бұл қан­да­сымыз туралы біз не білеміз? ҰҚК мұрағатында оның 1895 жылы Жаркент өңіріндегі Бұрхан ауыл­ын­да өмірге келгендігі айтыла­ды.
Архив дерек­тері осылай десе, жергілікті өлке­танушы Нұрымбай Бекқұлиев өзі­міз жоғарыда сілтеме жасаған қол­жазбасында біз сөз етіп отырған жанның өмірге келген жылы 1895 емес, 1884, ал туған елді мекені Бұр­хан ауылы емес, Талды қыстағы еке­нін айтады.
Өздері Мұқай, Көдек деген ағайынды екі жігіт еді дейді.
Олар әкелерінен жастай же­тім қалып, әркімге жалданып күн кешеді.
1912-1914 жылдары Құл­жа қаласындағы атақты көпес Үсейін­бай Мұсабаевтың былғары зауытында жұмыс істейді.
1918 жылы Жаркентте Кеңес өкіметі орнайды.
Бірақ мұндағы әскери гарнизон қаланы қорғауға, оны ұстап тұруға қабілетсіз еді.
Орталықтан келген қызыл комиссарлар осы әлсіз, осал тұсты тез байқайды.
Сөйтеді де қосымша күшті жергілікті жердегі ері­к­тілерден өте қысқа мерзімде жа­сақтап, күшейтуге ұран тас­тайды.
Сонда төңіректегі ауыл кедейлерін жинап әкеліп, шақыруға алғашқылардың бірі болып үн қосқан Мұқай Байсымақов еді.
Сөйтіп ол және оның ниеттестері Қызыл армия қатарына жазылып, Яков Лаковтың қазақ атты әскер полкін құрайды.
Қапал және Абакумовка үшін болған ұрыстарға қатысады.
Екі рет жараланған соң Жаркентке оралуға рұқсат беріліп, осындағы милиция бөліміне қызметке алынады.
Одан кейін ағайынды Мұқай, Көдек Байсымақовтардың 1921 жылғы 6 ақпандағы операцияға қатысқаны алдыңғы тарауларда баяндалған оқиғалардан белгілі.
Содан екі ай өткен соң басшысы да, қосшысы да қамтылған бір топ уездік милиция қызметкерлері Ташкентке шақырылады.
Мұндағы марапат, алғыс және түрлі құрмет көрсету рәсімдерінен кейін Жеті­су өңірінен келген милиция қыз­мет­­керлерінің бір тобы осын­да қал­­дырылып, Ферғана бас­ма­шы­лары­ның құрбашысы Көршир­мат­қа қарсы ұрыстарға жіберіледі.
Бұ­лар­дың қатарында Мұқай Бай­сымақов та бар еді.
Біздің кейіп­кері­міз Орталық Азиядағы ол сапардан 6 айдан кейін оралады да Жаркентке келіп, милициядағы жұмысын қайта жалғастырады.
Осыдан кейін, құрметті оқырман, Мұқай Байсымақовқа қатысты мәліметтер желісі үзіледі.
Сөйтеді де оның аты-жөні 1938 жылы бір жер­ден қылаң беріп, қайта жоқ болады.
Ол – ҰҚК мұрағатындағы куә ретіндегі жауап алу кезінде сақ­талып қалған дерек.
Ондағы мә­селе бір тақырыпты анықтауға, атап айтқанда, 1921 жылғы ақ казак­тар атаманының көзін жоюдың алдын­дағы жағдай мен операцияны жүзеге асыру кезіндегі оқиғаны куәгер сөзімен нақтылауға арналған.
Мұқай Байсымақовтың сондағы, яғни 1938 жылдың 12 қаңтардағы көрсетуі бойынша мәселе былай.
«Жаркент милициясының бас­тығы Қ.Чанышевті («сырт көз үшін») тұтқынға алардан бір ай ша­масы бұрын М.Қожамияров пен М.Байсымақов ЧК-дан А.Дутовты өлтіру жөнінде тапсырма алған.
Белгіленген уақытта (айда) бұлар операцияны жүзеге асыруға қол же­т­кізе алмайды.
Сол кезде ЧК бірнеше адамды кепіл ретінде тұт­қын­дайды да Қ.Чанышевті («түр­меден қашырып») Қытай аума­ғына жібереді.
Шекарадан өткен соң ол («екеуін тауып алып») қайткенде де ақ гвардияшылар атаманының көзін жойып, кеңес жеріне қайта оралуды ұсынады.
Өйткені тапсырма орындалмаған жағдайда олар үшін ЧК-да кепілдікке алынған 8 адам зардап шегетіні анық-тын.
Бұдан әрі М.Байсымақов мынаны көрсетеді (ойластырылған операция басталады).
(Сонда) М.Қожамияров пен М.Байсымақов ақ гвардияшылар генералын өлтіреді.
Атап айтқанда, М.Қожамияров атаман А.Дутовты, ал М.Байсымақов оны күзетуші адамды оққа байлайды».
Демек, біздің сөз етіп отырған кейіп­керіміз 1938 жылға дейін бар екен.
Оған оның жоғарыдағы НКВД өкіліне берген түсініктемесі дәлел.
Ал одан кейін ше? Бұған деген жауап­ты біз енді мұрағаттан емес, Мұқай Байсымақовтың ұрпақ­тары­ның айтқан сөздерінен табамыз.
Олардың бәрі қарапайым еңбек адамдары.
Жаркенттен онша қашық емес Алмалы ауылында тұрады.
– Атамыз 1938 жылы Қытайға қоныс аударыпты, – деп бастады әңгімесін кейіпкеріміздің неме­ресі Тұралы.
Отбасымен өтіп барып, шекараның арғы бетіндегі Шипанзе қыстағына тұрақтапты.
– Шекара 1934 жылы жабылды емес пе? Бұл өңірдегі арғы бетке жасырын өтуге әрекеттенгендердің ең соңғы көріністері 1936 жылы тіркелгенін айтады Қорғас шекара заставасының кезекшілік журналы.
Содан соң.., иә, содан соң атаңыздың арғы бетке өтуіне не себеп болған? Онда не істеп, қандай кәсіппен шұғылданған?
– Шекараның ол уақытта ашық не жабық екендігінен хабарымыз жоқ, – деп сөзге араласты осы кезде Мұқайдың екінші немересі Тұрғанбек.
– Бірақ атамыздың сол жылы арғы бетке өткені рас.
Туған жерден кетуіне ол кісінің бір кездері өзін білетін ЧК қызметкерлерінің азайып, арызқой аңдушылардың молайып, «халық жауы» деген қорқынышты аттан қорғап қалатын ешкімнің бел шешіп шықпағаны себеп болған.
Арғы бетке барған соң дүкен ұстапты.
Сауда-саттықпен айналысып күн көрген.
Бұл айтып отырғандарымыз әжеміз Ақдана мен ағалы-інілі әкелеріміз Нұрмұқа, Қашқынбектің әңгімелерінен есімізде қалған деректер.
Осыдан кейін Тұралы мен Тұр­ғанбек бізге төмендегідей жағ­дайды айтты.
Жаркенттен жансау­ға­лап арғы бетке өткенде де Мұқай Байсымақовтың өмірінде тыныш­тық болмаған.
Шипанзе қыс­тағындағы дүкеніне Сүйдіннің орталық базарынан зат алуға келген оны 1918-1920 жылдары мұнымен контрабандалық байланыс ұстаған ұйғыр, дүнгендердің біреуі танып қалады.
Сөйтеді де 1921 жылғы ақпандағы атышулы оқиғадан кейін ол зауалдың кімнен келгенін біліп, іштен тынып жүрген ақ казактарға жеткізеді.
Сөз жеткізуші сыбыс иесі сыйлықпен аталып өтіледі.
Мұқай Байсымақов «баққан малын орыс кордонындағы егінге түсірді» деген жаламен гоминдань шеріктеріне ұстатылады.
– Содан көпке дейін хабар болмап­ты, – деді осы араға келгенде Тұр­ғанбек.
– 1946 жылы Шың­жаң­дағы ұлт-азаттық көтерілісі жеңіске жетіп, түрмедегілер қапастан босамай ма? Міне, сол кезде Ақдана әже­мізге Шерғали, Болысбек деген екі кісі келіп жолығады.
Олар Үрімші абақтысында Мұқай Байсымақовпен бірге жатқанын, жендеттердің атамызды ұрып өлтіргенін жеткізеді.
Ол кездері біз жоқпыз, өмірге әлі кел­мегенбіз.
Шекарадан өтіп, атамекенге орал­дық.
Осы Алмалы ауылына ор­нық­қан соң әжем Жаркентке барып көп ізденді.
1965 жылы Н.Ми­лованов деген кісі келіп, ата­мыздың туған ұлдары, біздің әке­леріміз Нұрмұқа, Қашқынбекпен ұзақ әңгімелесті.
Нәтижесі – 1967 жылы жарық көрген «Көрінбейтін майдан» жинағындағы деректі очеркке Мұқай Байсымақовтың кейіпкер болып кіруі.
Әжем Ақдана сол кітаптың шыққанын көріп, 1973 жылы өмірден озды.
Әңгіме соңында үй иелерінен Мұ­қай­дың інісі Көдек туралы сұрау­ды да ұмытқанымыз жоқ.
Себе­бі ақтар атаманының көзін жою опе­ра­циясындағы құжаттарда оның да есімі аталып өтетіндігі бар.
Бірақ кейінгі тағдыры белгісіз-тін.
Тұр­ған­бектің айтуына қарағанда ол кісі өте шапшаң, алғыр, керемет ша­бан­доз жігіт ретіндегі қасиетімен ел есінде қалыпты.
1935-1936 жыл­дары Сарыөзек стансасы ма­ңын­­да өмірден озыпты.
«Басқа дерек, мә­лі­метті білмейміз», деді үй иелері.
Енді ақ гвардияшылар атаманы­ның көзін жою жөніндегі операцияға қатысқандардың ішіндегі келесі екі адамға келейік.
Олар – Ғазиз және Насыр Ушурбакиевтер.
Алдымен Ғазиз туралы бірер сөз.
ҰҚК мұраға­тын­да оның 1904 жылы ұйғыр отбасында өмірге келгендігі айтылған.
Жаркент қаласының тумасы екен.
17 жастағы жалын жігер, жас түлектің өте қауіп­ті тапсырманы орындауға қатыс­қан­дығы ВЧК-ның оны №6990 кү­міс сағатпен марапаттау туралы 1921 жылдың 6 мамырындағы №2354 куә­лік­пен расталады.
Ғазиз Ушурбакиевтің өзінің көр­сетуі бойынша ол: «Чанышевтің (Құлжадағы) туыстарының өтіні­ші­мен Жаркентте (сырт көз үшін) «тұт­қындалған» Қасымханды босатуға Қызыл армия басшыларымен жасалатын айырбас мәселелері бойынша кеңестік және қытайлық билік арасындағы хат жазысудың тасушысы болған және (кейін) Қытай аумағына өтіп, оқиға алдында сонда жүрген Чанышевпен кездескен».
Сөз орайында атап айтатын нәрсе, 1921 жыл­дың 6 ақпаны күні таңертең опе­рацияны: «Бастай беріңдер!» – деп Жаркенттен Сүйдінге хабар алып келген міне, нақ осы Ғазиз Ушур­бакиев.
Өкініштісі, осындай жігерлі, өжет азаматтың ғұмыры қысқа бол­ған.
20-шы жылдардың ортасында үй­ленбеген күйі ауырып жүріп өмір­ден өткен.
Басқа дерек жоқ.
Ал керісінше мұрағатта оның ағасы Насыр туралы мағлұмат өте көп.
Ол 1895 жылы Жаркентте ту­ған.
Жасынан пысық, елгезек жі­гіт 1915 жылы қаладағы интен­дант Дубининнің қоймасына қара жұ­мысқа алынады.
Бұл осын­да­ғы 6-шы Орынбор казак пол­кін қару-жарақ, оқ-дәрімен қам­та­масыз етіп тұрған мекеме еді.
1917 жылғы қазан төңкерісі қар­са­ңын­да Насыр Ушурбакиев қала­да­ғы телеграф почтасында фельдъе­герь болып істеп жүрген-тін.
Оның бұдан кейінгі өмірбаян жол­дарын Алматы облыстық мем­ле­кет­тік мұ­ра­ғаты Панфилов аудан­дық фи­­лиа­лының директоры Г.Макаро­ва­ның республикалық ұйғыр мәде­ниеті орталығының төрағасы Р.Тох­та­хуновқа берген анықтамасы толық­тырады.
Онда: «Насыр Ушурбакиев 1918 жылдан бастап 1920 жыл ара­лығында солтүстік Жетісу майданында интенданттық жұмыс бо­йынша жеткізуші болды.
Осымен бір мезгілде 1918 жылдан 1924 жыл­ға дейін Жаркент қаласында рези­дент қызметін атқарды.
Атаман Дутовтың көзін жоюға белсене қа­тысты», – делінген.
Тоқта.., тоқта! Мұндағы резидент ұғымына назар ауда­райық, құрметті оқырман.
Бұл не сөз? Халықаралық, дипло­ма­тия­лық анықтамалықтарда оған «протектораттағы отарлаушы ел­дің өкілі», «агентуралық желінің жұмысын бағыттап отыратын бір елдің екінші бір елдегі адамы» деген мағынадағы түсініктемелер беріл­ген.
Ал С.Ожеговтің «Орыс тілі­нің сөздігінде» ше? Мұнда: «Рези­дент – барлаудың шет мем­лекет­тің қандай да бір ауданындағы құпия өкілі».
Демек, Насыр Ушурбакиев 1921 жылғы атышулы операция алдында Құлжа мен Сүйдін маңындағы кенттерде орын ауыстыра жүріп, байланысшы адам болған ғой.
Оны Жаркент милициясының құрылуы мен қалыптасуы туралы «Право на истину» атты жинақты құрас­тырушы, заң ғылымдарының докторы Сарқытбек Молдабаев тапқан құ­жаттардағы сөз етіп отырған кейіп­керіміз туралы кездесетін «Қасым­х­ан Чанышевтің жеке курьері», «Арғы беттегі Насыр Ушур­­бакиевтің хабары бойынша» деген сөйлемдер дәлелдейді.
Сон­дай-ақ өлкетанушы Нұрымбай Бек­құлиев­тің жазбасындағы деректерге де назар аударған жөн ғой деп ой­­лай­мыз.
Ол кісі Насыр Ушур­бакиев­пен көзі тірі кезінде сөйлесіп қал­ған санаулы адамдардың бірі.
Сон­­дағы әңгіме бойынша құрас­ты­рыл­­ған қолжазбада: «…Олар қор­­ған сыртындағы серіктеріне қосы­л­ған соң Сүйдіннің тар көше­лері­мен шаба жөнелді.
Қорған іші­нен шу шығып, арттарынан қуғын­шы шыққанша бұлар ұзап үлгер­ген еді.
Халық кекшілдері түн ішін­де Көкдаланың қалың құмына келіп жасырынды.
Атаманның өл­ген­­дігін анықтау үшін Насыр Ушур­бакиев Шипанзе қаласынан бір шақы­рымдай жердегі Дағыр қыста­ғын­да тұратын Насырқожаның үйіне кетті», – деген сөйлемдер бар.
Осы деректер өзіміз сөз етіп отырған кейіп­керіміздің атаман Дутовтың көзін жою операциясы кезінде ар­ғы бетте барлаушылық қызмет ат­қар­ға­нынан хабар береді деп айта аламыз.
1921 жылғы жанкешті сапардан кейін Насыр Ушурбакиев резиденттік қызметін тағы 3 жыл жалғастырады да 1924-1929 жылдар аралығында Жаркент шекарашылар отрядының шаруашылық саласында жұмыс істейді.
1929 жылы «Дехкан пахталық» артелін ұйымдастырып, 1936 жылға дейін сонда ұжымшар төрағасы болады.
1937 жылы Жаркент қаласындағы МТС директорының орынбасары қызметінде жүргенде «халық жауы» атаныпты.
Сөйтіп атышулы 58-баптың 10-А тармағымен 25 жылға сотталады.
1942 жылы Ұлы Отан соғысы жүріп жатқанда, Ақмола лагеріндегі «халық жаулары» бұларды еңбек армиясында жұмыс істету үшін Орскіге апарады.
Насыр Ушурбакиев, міне, сондағы Никольск комбинатында десятник болып жұмыс істейді.
Бұл деректерді бізге айтқан оның кенже ұлы Ахметжан.
Ол 1948 жылы сол Орскіде туған.
Осыдан бес жыл бұрын кездескенімізде Панфилов аудандық аңшылық шаруашылығы мекемесінің дирек­торы-тын.
– Әкей сонда, яғни Орскіде табан аудармай жұмыс істеп жүріп, 1946 жылы Қазақстандағы отбасы мүшелерін көшіріп алуға қол жеткізеді.
Сондай-ақ 1955 жылы құрметті еңбек демалысына шыққаны есімде, – деп сөзін жал­ғады Ахметжан.
– Байқаймыз, жер­лес­терінің 1937 жылғы өзіне жаса­ған қиянатын кешіргісі келмеді ме, жоқ әлде басқа бір себеп бар ма, әйтеуір ол кісінің елге қайтуға онша құлқы болмады.
Осылай тұрып жатқанымызда 1963 жылы Мәскеуден біздің отбасын іздеп жазушы Юлиан Семенов келді.
Бұл кісі ол кезде аты жаңадан таныла бастаған, ал кейін «Парольдің керегі жоқ», «Көктемнің он жеті сәті», «ТАСС мәлімдеуге өкілетті…» деген өздеріңіз жақсы білетін атақты кітаптардың авторы ғой… Оның әкеймен ұзақ әңгімелескені есімізде.
Қоштасып кеткен соң көп ұзамай қаламгердің «Огонек» журналының 1963 жылғы 33-ші нөмірінде «Ақтар атаманының ақыры» деген деректі дүниесі жарқ ете қалды.
Онда атышу­лы операцияға қатысқан адам­дар­дың бәрінің аты-жөндері өзгер­ті­ліп, шартты түрде алынған еді.
Соған қарамастан жергілікті жер­дегі көрші-қолаң арасында бізге деген суық көзқарас байқала бас­та­ды.
Өйткені Орск қаласы Орынбор облысына қа­райды.
Ал ол бір кездері Алек­сандр Дутовтың ат ойнатып, ұран шақырып, ақ казактардың атаманы болып сайланған жер.
Көршілеріміз солардың қалған ұрпақтары ғой.
Олар жазушы Ю.Семеновтің Мәс­кеуден не үшін келіп, не жазға­нынан жергілікті орган адамдары – өздерінің таныстарынан жақсы хабардар еді.
Сөздің тоқетері, үн-түнсіз қастандық әрекеттер жасау бас­талды.
Бір күні ауламыздағы қаз-үйректер қырылып қалды.
Бір айдан кейін өрістегі бұзауымыздың іші кеуіп өлді.
Мұның тегін еместігін білген зейнеткер әкем ешкімге ештеңе айтпай, он күнге жоғалып кетті.
Белгісіз жаққа барып келгеннен кейін тұр­ған үйімізді татар құдамызға ама­на­ттап тапсырды.
Сөйтті де бәрі­мізді пойызға отырғызып, Қазақ­станға тартты.
Екі апта жол жүріп Жаркенттен бір-ақ шықтық.
Содан бері осындамыз.
– Насыр аканы ел-жұрт қалай қарсы алды? Жергілікті үкімет ол кісіге оң қабақ танытып, дұрыс қабылдады ма?
– Алдымен мына жағдайға тоқтала кетейін.
Жоғарыда Орскіде жүргенде әкей жоқ болып кетіп, қайта оралды дедім ғой.
Сөйтсек осы Жаркентке келіп, бар жағдайды байқап қайтыпты.
Содан соң туған жеріне көшуге бел байлаған екен.
Көзкөргендердің куәлікке жүріп, ұсыныс жасауымен бір кезде өзі құрған «Дехкан пахталық», кейін Октябрьдің 40 жылдығы атанған миллионер колхоздың құрметті мүшесі болды.
Аудан, облыс көлеміндегі салтанатты жиындарда сыйлы адам ретінде төрден табылып жүріп, 1986 жылы дүниеден озды.
Сөз соңында өзіміз сөз етіп отыр­ған операцияға тікелей қаты­сы бар тағы екі адам – Юсуп Қадыров пен Солтанай Маралбаевқа тоқ­тала кетейік.
Бұлардың аты-жөн­дері 1967 жылы жарық көрген «Көрін­бейтін майдан» жинағындағы Н.Ми­ловановтың «Қасымхан Чанышев» деректі туындысында бар.
Олардың алғашқысы Юсуп Қадыровқа келсек, туған баласы Ақжол әкесінің 1890 жылы Қонақайда өмірге келгенін айтады.
Ол Жаркенттен 40 шақырым жердегі елді мекен болып шықты.
1918 жылы уездік милицияға қызметке алынғанда Юсуп деп хатқа түсіп, ресми құжаттарда солай аталып кетіпті.
1921 жылдың 6 ақпанындағы Сүйдін операциясы кезінде бұл кісі қамал сыртындағы сүйемелдеуші топ құрамында тұрған.
Оқиғадан кейін бәрі бытырай тарап, бой жасырғанда Юсуп ака жапан түздегі малшы үйін паналайды.
Содан 5-6 күннен кейін шекарадан аман-есен өтіп келеді де өзінің бұрынғы жұмысы – жергілікті милиция бөлімшесіндегі қызметін одан әрі жалғастырады.
1928 жылы Жаркент ауданына қарайтын Қоңырөлең өңіріне Іле өзенінің арғы бетіндегі Қырғызсай, Сүмбе, Қарқарадан жер аударылған байлардың малдары айдап әкелініп, жаңа артельдік бірлестік ұйымдастырылады.
Міне, сонда оған Юсуп Қадыров қой фермасының меңгерушілігіне жібе­ріледі.
Сол жерде қазақ қызына үйленіп, 1937 жылы Рахматулла, 1939 жылы Ақжол, ал 1942 жылы Қасымжан атты балалары өмірге келеді.
Ұлы Отан соғысы кезінде Қоңырөлең колхозы үлкейіп, одан Гвардия деген жеке шаруашылық бөлініп шығады.
Сонда кейіпкеріміз ол жерге егістік бригадирі болып барады.
60-жылдары зейнетке шыққан соң балалары жұмыс істеп жатқан «Бірлік» колхозына көшіп келіп, 1974 жылы өмірден озады.
Осы деректерді айтқан Юсуп аканың ортаншы ұлы Ақжол өзінің жетіжылдық мектепті 1946-1953 жылдары Айдарлы ауылында, ал онжылдықты Көкталда бітіргенін сөз етіп, 1959-1962 жылдары әскерде бол­ғанынан хабардар етті.
Содан соң шаруашылықтан қол үзбей жұ­мыс істеп жүріп Алматыдағы ауыл ша­руашылығы институтын тәмам­дап, 1970 жылдан 1990 жылға де­йін «Бірлік» колхозында бухгалтер, 1991-1998 жылдары Панфилов аудан­дық салық инспекциясының бас­тығ­ы қызметін атқарып зейнетке шы­ғып­ты.
Қазір Жаркент қаласында тұрады.
Ал атаман Дутовтың көзін жою жөніндегі Сүйдін операциясына қаты­сушы Солтанай Маралбаев тура­лы айтар болсақ, әңгімені бұл кісі­нің мұрағаттар мен зерттеу еңбектердегі Сұлтан деп жазыл­­ған, жазылып келе жатқан есімі­нің дұрыс емес екендігінен баста­ғаны­мыз жөн.
«Атамыздың азан шақы­рып қойған аты да, елдің есін­дегі ныспысы да Солтанай, – дейді Алмалы ауылында тұратын немересі Молот.
– Сондықтан ма­қа­лалар мен кітаптарда алдағы уа­қытта осылай айтылып, жазылса деген тілегіміз бар».
Жаркент өңіріндегі көнекөз қариялардың сөзіне қарағанда Солтанай Маралбаев өте өжет, ізшіл әрі мерген, ат құлағында ойнаған шабандоз жан болыпты.
Оған бұл кісіні жақсы білетін Жайырбек деген қарияның өзіміз сөз еткелі отырған кейіпкеріміздің Иінтал сілемдеріндегі көктемде ат үстінен жерге түсіріп алған қамшысын қара күзде тауып алғанын, арғы беттегі Домбауыл деген қалмақтың көзінің ағы мен қарасына балаған бәйге атын шағын киіз үй – жаппада ұстап бағып отырғанда, оның шаңырақтан төменгі белдеуіне орай шалма салу арқылы арқанды тақымына баса төңкеріп тастап, ішіндегі қаңтарулы жүйрікті шүу деп жетекке алып елге әкелуі туралы әңгімелері дәлел бола алады.
Кеңес өкіметін жасы ұлғайған кезі деуге келетін алпыстың ол жақ, бұл жағында қарсы алған ел ағасы 1918-1921 жылдары қызыл гвардияшылармен бірге жергілікті жердегі ел тыныштығын алған ақ бандыларды талқандауға қатысады.
Сүйдіндегі атаман Дутовтың көзін жою жөніндегі операцияға қатысып келгеннен кейін шекара бойындағы шолғыншы топ – комотряд құрамында болады.
Өлкетанушы Нұрымбай Бекқұлиевтің біз сөз етіп отырған кісі туралы жинаған деректерінде назар аударарлық бір эпизод бар.
Ол осы өңірдегі колхоз құрылысының ардагері Нұрақын Рамимовтың естелігі.
Куәгер былай дейді:
«1927 жылдың қара күзі болатын.
Мен және ауыл тұрғындары Аманжол Ыдырысов пен Мұқажан Қорғасбаев шекарашылар отрядының қарамағындағы орман шаруашылығында еңбек етіп жүргенбіз.
7 қараша күні Ұлы Октябрь революциясының 10 жылдық мерекесі дүркіреп өтіп жатты.
Осы мейрам құрметіне арналып түрлі ойындар ұйымдастырылған-тын.
Соның бірі ағаш басына ілінген жамбы ату еді.
Оған ешкім оқ тигізе алмады.
Түс қайта оны Солтанай Маралбаев қана атып түсіре алды.
Осы мергендігі үшін Қорғас заставасының бастығы Пемуров оған шекарашылар атынан әдемі хром етік сыйлады».
Өмірдің талай соқтықпалы, соқпақсыз жолдарынан өткен Солтанай ақсақал осыдан кейін де ат үстінен түспепті.
Сол кездегі жаңадан ұйымдастырылған артельдік бірлестіктер жұмысына жәрдемдесіп жүріп, 1936 жылы өмірден озыпты.
Зираты Алмалы ауылы іргесіндегі қорымда екен.
Мұны бізге айтқан қарияның немересі Молот.
Байқап қарасақ осы жерде ұстаздық етіп, ұзақ жылдан бері мектеп директоры қызметін атқарып келе жатқан бұл ағамыздың өмірде болған жоғарыдағы жағдайлардан басқа да айтар әңгімелері аз емес сияқты.
Соның бірі атаман Дутовтың көзін жою операциясына қатысқан қарияның ұлы Мұса мен одан туған Еркінбай, Ауғанбайға қатысты жәйттер.
Мұса есімі кезінде Жаркент өңіріне аты белгілі адам Ш.Байбатшаевтың «Бел-белестер» кітабында кездеседі.
Онда автор: «1919 жылдың екінші жартысын уездік, болыстық, селолық және қалалық ревкомдар құрылған кез еді… Сондай жергілікті ревкомның бірінің председателі болып М.Солтанаев жолдас тағайындалды», деген.
Сол Мұса 20-30-жылдары аталмыш өңірде әртүрлі жауапты қызметтер атқарады.
Осы уақыт аралығындағы оқтын-оқтын жүргізілген үлкенді-кішілі жазалау толқындарында бес рет ұсталып, олардан әупіріммен аман қалады.
Ұлы Отан соғысы басталғанда үлкен ұлы Еркінбаймен майданға бірге аттанып, кезекті бір шабуылда баласы хабар-ошарсыз кетеді де әкесі шайқас даласынан елге жарымжан болып оралады.
Осылай ауыр хал кешіп жүргенде репрессияның 1948 жылғы соңғы толқынында Мұса Солтанаевтың екінші ұлы Ауғанбай ұсталып, түрмеге жабылады.
Мұндай кезде назаланған әкенің қолынан келетіні іздену, арыздану, көмек сұрау да баяғы.
Осындай ойман Мұса баласының ешқандай кінәсі жоқ екенін айтып Алматы мен Мәскеуге қайта-қайта хат жолдайды.
Соның бірі атақты Үкімет мүшесі, Сыртқы істер министрі Молотовтың қолына түседі.
Мәселеден хабардар болған ол кісі хат шекесіне: «Іс қысқартылсын!» деген бұрыштама соғады.
Осы пәрменмен түрмеден босаған Ауғанбай елге келгенде әке шаңырағындағы екі бірдей қуаныштың үстінен түседі.
Оның алғашқысы соғыста хабарсыз кетті деген ағасы Еркінбай Мұсаевтың Махачкаладағы бауырластар зиратындағы қабірінің табылуы да соңғысы кенже інісінің өмірге енді келіп жатуы еді.
«Егер Молотовтың мейірімі болмаса ұлым Ауғанбай бостандыққа шықпас еді.
Сондықтан осы Үкімет мүшесіне деген ризашылығымның белгісі ретінде кенжемнің атын Молот қоямын!» – деген екен 1948 жылдың сол ызғарлы күзінде Мұса Солтанаев ақсақал.
«Менің есімімнің осындай тарихы бар», – деп сөзін аяқтады бізбен қоштасарда кешегі дала көкжалы Солтанай батырдың немересі Молот ағай..«Атаманның ақыры» атты атақты фильмді кім білмейді?! Бұл күнде одан бәріміз де жақсы хабардармыз ғой.
Міне, осы кинокартинаның екінші сериясында бір эпизод бар.
Ол Сүйдіндегі қауіпті тапсырманы жандарын шүберекке түйіп жүріп орындаған чекистер Қасымхан Чадияров пен Махмұд Қожамияровтың шекараның бергі бетіне арып-ашып әрең жеткен сәті.
Іңір қараңғылығы түсе бере ескі зираттағы жартылай құлаған күмбезді паналаған оларға қастарындағы қаңтарулы аттары бөтен біреудің келе жатқанынан хабар беріп, құлақтарын қайшылай жер тарпиды.
Осы сәтте: «Қасымхан! Бұл мен ғой, қарағым», – деген үстінде былғары курткасы бар жігіт ағасының даусы естіледі.
Ақ шашты, бурыл мұртты ол кісі қалың шилі өзектен бері беттейді де: «Қалай, аман-есен жеттіңдер ме?» деп атынан түседі.
Енді әңгімелесе бергенде шығыс жақтан жойқын ат дүбірі естіледі.
Бұл атаманынан айырылып ашынған ақ казактардың қуғыны еді.
Оларды алдарқатпақ болған жаңағы қарт кісі Қасымханның бас киімін өзіне ауыстырып киеді де тасадан атына қамшы баса атып шығып, жазық даламен ағыза жөнеледі.
Улап-шулаған казактар соған қарай бұрылып, қуғын қаупі сейіледі.
Осы мезетте қос чекист енді ешқандай қауіп жоқ дегендей атқа қонып, елге бет алады.
Фильмдегі осы бейненің, атақты суретші Әубәкір Ысмайылов сомдаған образдың прототипі кім? Ол: «Сол кездегі Жаркент милициясы бастығының орынбасары Әубәкір Жүнісов», – дер едік біз.
Иә, сөз еткелі отырған кейіпкеріміз Қасымхан Чанышевпен бір мекемеде қызмет атқарған жан.
Яғни, 1919-1920 жылдары аудандық милицияда біреуі басшы десек, екіншісі оған қосшы болған адам.
Атаман Дутовтың көзін жою жөніндегі операция ойластырылғанда ЧК өкілдері Әубәкір Жүнісовке жауапты тапсырманы орындаушы ерекше топ мүшелерін арғы бетке аман-есен өткізу, қайтар кезде оларды күтіп алып, ықтималдылық жағдайындағы қауіпсіздік шараларымен қамтамасыз ету міндетін жүктеген.
Нәтижесінде сөзі салмақты, ісі тиянақты, өмірден көргені мол бұл адам тапсырылған істі тамаша орындап шыққан.
Бұған оның кезінде ВЧК тарапынан операцияны тікелей жүзеге асырушы топ мүшелерімен қатар марапатталып, атқарған ісінің бір үзігі жоғарыда сөз еткен фильмде арнайы эпизодқа арқау болуы анық дәлел.
Атқарған ісінің бір үзігі демекші…
Өмірбаянына үңілсек ол 1886 жылы Алматы облысының Кеген өңіріндегі Жалаңаш ауылында өмірге келіпті.
14 жасында Жаркенттегі ауылшаруашылық орыс мектебіне оқуға түсіп, оны 1904 жылы орманшы мамандығы бойынша бітіріп шығады.
Екі жыл әкесі Ниязбектің тұрмыс-тіршілігіне көмектеседі.
Содан соң еңбек жолын 1906-1916 жылдар аралығында түрлі істер бойынша жергілікті билікке жүгінген Петров, Нагибин, Галицкий, Исаев, Денякин дегендердің бітімгершілік соттарында аудармашы болып бастайды.
Мұрағаттанушы Зияда Ижановтың 2001 жылғы бізге берген мәліметі бойынша Әубәкір Жүнісовке қатысты деректер негізінен Алматы облыстық мемлекеттік архивіндегі 408-қордың 2-тізімдемесіндегі 468-іс пен Қазақстан Республикасы Орталық мемлекеттік архивіндегі 5-қордың 8-тізімдемесіндегі 52-істе және 733-қордың 1-тізімдемесіндегі 1-істе сақталған.
Сондағы мәліметтерге сүйенсек, кейіпкеріміздің 1916 жылғы ұлт-азаттық көтерілісіне белсене қатысқанын байқаймыз.
Осы әрекеті үшін патша үкіметі оны 6 жылға соттайды.
Бірақ Қалжат пен Шарын болысының халқы оны кепілдікке алып, артынан іле-шала майдандағы қара жұмысқа аттандырып жібереді.
Сөйтіп ол Ресейдің Екатеринослав губерниясындағы Ветка, Накопный рудниктерінде десятник болып еңбек етеді.
Патша тақтан құлаған 1917 жылдан кейін елге қайта оралып, Жаркентте тілмаш, қалалық атқару комитетіндегі мұсылман бөлімінің хатшысы, күзет бастығы, жергілікті ЧК тергеушісі қызметтерін атқарады.
1920 жылы атаман Дутовтың көзін жою жөніндегі операция жұмысына тартылар алдында Әубәкір Жүнісов Жаркент милициясы бастығының орынбасары қызметін атқарып жүрген еді.
Мемлекеттік мәні зор оқиға сәтті аяқталғаннан кейін Жетісу ЧК-сының бастығы Эйхманс басқалармен бірге біздің кейіпкеріміздің де еңбегінің ескерусіз қалмауына ерекше көңіл бөледі.
Оны бұл лауазым иесінің ВЧК-ның Түркістан аумағындағы Уәкілетті өкілі, ВЦИК мүшесі Я.Петерске ұсыныс жасаған хатынан анық байқауға болады.
Осыдан кейін билік орындары: «…тов.
За принятия участия над атаманом Дутовым» деген жазуы бар күміс сағат пен үш желілі винтовканы сыйлық ретінде береді.
Сөз орайында айта кетейік, кейде адам үшін құжаттардың сөйлейтіні бар.
Иә, архивтегі сарғайған қағаздар кейіпкердің толық болмаса да жалпы бейнесінен кәдімгідей мағлұмат беретіні анық.
Республикалық Орталық мұрағаттағы Әубәкір Жүнісовке қатысты құжаттарды қарап отырғанда біз міне, сондай әсерде қалдық.
Ол бірбеткей, қайсар адам болған.
Қолға алған ісіне немкетті қарамаған.
Белгілі бір мәселеге қатысты өзінің кесімді сөзін айта білген.
1920 жылдан кейін Жетісу губерниялық сотының мүшесі, Алматы қалалық адвокаттар мекемесінің төрағасы қызметтерін атқарып жүргендегі кейіпкеріміздің өзі жазған қағаздар мен оған берілген мінездемелер міне, осындай тұжырымдарға негіз қалайды.
Қызмет буына мастанбаған, оның құлақкесті құлына айналмаған ол бұқпай, бүгежектемей сол кездегі өмірде орын алған әділетсіздіктерге қасқайып қарсы тұра біледі.
Бірде мынадай оқиға болған.
Әубәкір Жүнісов Жетісудың ең шеткі нүктесі Алакөл аймағында іссапарда жүргенде тергеуші Катков дегеннің Үржар мен Мақаншы елді мекендеріндегі жергілікті тұрғындарға жасаған қиянатын әшкерелейді.
Өзін талқыға салған жиналыста ұлы орыстық шовинизм дертіне ұрынған шенеунік кеудемсоқ, астамшыл әрекетін мойындамайды.
Қиямпұрыс мінезіне басып Әубәкір Жүнісовті атып тастауға ұмтылады.
Сол кезде өте әбжіл қимылдаған ол оның қаруын тартып алып, өзін де, өзгелерді де өлімнен аман алып қалады.
Осындай турашылдық, басқа ұлт өкілдерінің өзінің қандастарын басыну әрекетіне деген жаны төзбестік біздің кейіпкеріміздің жауларын көбейтпесе азайтпайды.
Жер-жерден жәбір көргендер оны пана тұтып, айналасынан шықпайды.
Ал бұл сол кездегі мемлекеттік жазалаушы органдар тарапынан Әубәкір Жүнісовке деген сенімсіздік туғызады.
Сондықтан жергілікті ОГПУ, НКВД, прокуратура оның әр басқан қадамын аңдуды қолға алады.
Соның салдарынан 1924 жылғы БКП (б) қатарын тазалау науқанында ол партиядан шығарылады.
1926 жылы жоғарыда біз өзіміз айтқан сыйлық – ВЧК винтовкасын Жетісу губерниясының ОГПУ бөлімі тартып алады.
Осы заңсыздық жөнінде Әубәкір Жүнісов Қазақ АССР-ның ОГПУ бастығы Г.Каширин мен республика Орталық Атқару Комитетінің төрағасы Е.Ерназаровқа шағымданады.
ОГПУ қызметкері Маркович: «Үйіңде жата бер, винтовканы іздеп жатырмыз, табылса қайтарамыз», – деп шығарып салады.
Өстіп жүргенде 1932 жыл келеді.
Бұл кезде Әубәкір Жүнісов Алматы облысының Кеген ауданындағы №16 ауылда тұратын.
Жала жабылып, үй-мүлкі тәркіленеді.
Өзін бала-шағасымен жер аударуға шешім шығарылады.
Бірақ Алматыда бұл кісіні білетін адамдар ара түсіп, Кеңес үкіметіне сіңірген еңбегі ескеріліп, аман қалады.
Ал 1938 жылы… Мұрағаттанушы Зияда Ижановтың осыдан 15 жыл бұрын біздің хатымызға жазған жауабындағы деректер былай сөйлейді.
«…Алматы қалалық партия комитетінің хатшысы Ыдырыс Көшкінов халық жауы деп ұсталғанда Әубәкір Жүнісов оны қорғау үшін сот төрағасына бұл адал, таза адам деп дәлелдеуге тырысады.
Бірақ сот төрағасы оның сөзін қаперіне де алмайды.
Ол соған ашуланып, бөлмедегі үстел үстінде тұрған сия сауытты алып ұрмақшы болады.
Осы жерде бұрыннан өшігіп жүргендердің көктен іздегені жерден табылады.
Сөйтіп Әубәкір Жүнісов ұсталып, 4 ай бойы тынымсыз тергеу мен адам айтқысыз азапты бастан кешіреді.
Тағылған кінәларды мойындамай, бәрін жоққа шығарғанына қандары қарайған сот мүшелері есіл ерді 1938 жылғы 5 тамызда ату жазасына кеседі.
Өкініштісі, асыл азаматтың Кеңес үкіметін нығайтудағы, ақ бандыларға қарсы күрестегі еңбектері мен елім, жұртым деп атқарған басқа да істері еленбеді.
Тіпті ВЧК-ның Түркістан республикасы бойынша Уәкілетті өкілі Я.Петерстің: «Предьявитель сего т.
Жунусов Абубакир 6-го февраля 1921 года совершил акт, имеющий республиканское значение, чем спас несколько тысяч жизней трудовых масс от нападения его банд, которому требуется по отношению к выше означенному товарищу со стороны советских властей внимательное отношение и означенный товарищ не подлежит аресту без ведома полномочного представителя» деп берген 1921 жылғы 14 сәуірдегі №1887 куәлігі де ескерілмеді.
Ескерілу былай тұрсын, Әубәкір Жүнісов 1938 жылғы 14 тамыздағы үкім бойынша атылғаннан кейін өздерін қорғау мақсатында Алматы облысының сот, прокуратура, НКВД органдары 4 жыл бойы оны тірі адам есебінде бірнеше «айыптау қорытындыларын» жасап, «қайта тексеруге» жіберген болып, оның «қылмысына сай» енді 10 жылға түрмеде отыруға, 5 жыл сайлау еркінен айыруға жалған үкім шығарды.
Сөйтіп Гогольдің «өлі жандарындай» өтірік «өлі құжаттар» Мәскеу мен Алматы арасында ерсілі-қарсылы үнсіз жөңкіді.
Егер ол қағаздарға тіл бітсе: «Жіберіп отырған адамдарың әлдеқашан атылып кеткен жоқ па еді», – деп айтар еді-ау.
«Мұның бәрі сонда не үшін керек болған?» – деген сұрақ туады осы арада.
«Мәселе мынада сияқты, – деген болатын мұрағаттанушы Зияда Ижанов жоғарыдағы хатында.
– Әубәкір Жүнісовтің атылғандығы жөнінде оның отбасына хабарланбады, жасырылды.
Сондықтан оның тағдыры ел-жұртына белгісіз болды.
Есіл ердің туыстары, достары жер-жерге шағымданды.
Олар жіберген хаттардан тек асыл азаматтың зайыбы Бопыханның 1939 жылғы 2 ақпанда Қазақ ССР прокурорына: «Менің ерім қайда? Әлі күнге тергеуде ме? Маған хабарлауыңызды өтінемін», – деген арызы ғана сақталған.
Республика прокуратурасында бұл хат 1939 жылғы 17 ақпанда 2760-шы нөмірмен тіркеуден өткен.
Оның шекесіне: «Дело в облсуде, сообщить об этом жалобщице», – деп 15 ақпанда қол қойған.
Көрдіңіз бе, тіркеуден екі күн бұрын-ақ бастық қол қойған, әрі жарының тағдырын білмей келген Бопыханды «арызқой» етіп көрсеткен.
Сол кезде өмірде жоқ, әлдеқашан атылып кеткен арыс азаматтың ісі облыстық сотта деп жалған сілтеме жасаған».
…Әубәкір Жүнісов 1957 жылы 16 тамызда ақталды.
Істі 19 жылдан кейін қайта қараған Қазақ ССР Жоғарғы сотының алқасы онда қылмыс құрамы болмағандықтан, бір кездегі Алматы облыстық сотының үкімін жойды.
32 жасында 6 баламен жесір қалған Бопыхан ана жоғарыдағы хабарды естігенде көз жасына ие бола алмай ұзақ жылады, дейді көзкөргендер.
Ол сол бір зауалды күндердің зары ма, жоқ әлде қиянат қияметке кетпеді деген тәубе ме, мұны енді ешкім түсіндіріп айтып бере алмайды.
Қазақтың қайсар әйелі 40-50-жылдары арыс азаматтың артында қалған ұлдары Смағұл, Әнуар, Батырхан, Әсет пен қыздары София, Рузиданы жетелеп жүріп жеткізіп, олардан тараған немере-шөберелерін көзімен көріп, 1978 жылы өмірден озды.
Осы арада сөз ретіне қарай бір әңгіме айта кетейік.
Кейіпкеріміздің жоғарыдағы аттары аталған балаларының ортаншысы Батырхан Әубәкірұлы Жүнісовтің мамандығы мұғалім еді.
1965-1969 жылдары Алматы облысының Нарынқол ауылындағы орта мектепте бізге орыс тілі мен әдебиетінен сабақ берді.
Ұзын бойлы, зор денелі, көп сөйлемейтін, жүзі сұсты кісі-тін.
Ұлы Отан соғысында артиллерист болыпты.
23 ақпан – Қызыл армия күнінде бүкіл класымыз болып С.Маршактың өлеңдер жинағын беріп құттықтағанымыз есімізде ағайымызды.
Сонда үнемі қатал болып көрінетін ол кісінің жүзі сәл жылып, чекист әкесі Әубәкір Жүнісов туралы әңгіме айтқаны бар.
Ал өзі қатысқан соғыс туралы: «Шайқаста пехотаға (жаяу әскерге – ред.) өте қиын болатын.
Бір атакада-ақ олардың қатары сиреп қалатын.
Ал біздің артиллерия… Құдайға шүкір, расчетіміз ондайдан аман болды.
Вязьмадан Берлинге дейінгі 4 жылда 4-5-ақ рет пополнение (толықтыру – ред.) алдық», – деген сөзі есімізде..Жылдар жылжып, уақыт алға озған сайын мынадай сұрақтың бой көрсетіп қалары анық.
Ол: «Кеңес чекистерінің жанкешті ерлігін көрсететін осы кинокартина қалай өмірге келді? Фильм қашан, қай жерлерде түсіріліп, ондағы басты рөлдерде ойнайтын актерлерге таңдау қалай жасалды? Ал сол бір тарихи оқиға ортасында болған адамдар бейнесі ше? Олардың іс-әрекеті мен қимылы осы кинолентада қаншалықты нанымды көрсетілген?» – деген сауалдар.
Бұған білетінімізді айтып, қадери-халімізше жауап беруге біздердің құқымыз бар ғой деп ойлаймыз.
Біздер дегеніміз – 60-70-жылдардың ұрпақтары.
Жоғарыдағы кино өмірге келгенде студент едік.
Таласып-тармасып «Целинный» кинотеатрындағы премьерасына барғанымыз есімізде.
Осы фильм туралы «Лениншіл жаста» жарық көрген рецензия да әлі күнге дейін көз алдымызда.
Авторы сыншы Сағат Әшімбаев болатын.
Кейін университетті бітіріп, газет-журналдарда жұмыс істеп жүргенімізде «Атаманның ақыры» фильмі түсіріліп жатқан кезде «Қазақфильм» киностудиясының директоры болған Камал аға Смайыловпен бір редакцияда қызметтес, ал сол кинолентада басты рөлді сомдаған Асекең, Асанәлі Әшімовпен мекемелеріміз іргелес болып, фильм туралы талай әңгімелерге қаныққан жайымыз бар.
Алдымен Камал Сейітжанұлының айтқандарына тоқталалық.
– Ұмытпасам, 1967 жылдың аяқ кезі ғой деймін, – деген болатын ол кісі.
– Кинорежиссер Шәкен Айманов екеуміз Орталық Комитетке шақырылдық.
Ондағы әңгімеде Димекең, Дінмұхаммед Ахметұлы Қонаев енді 3 жылдан соң Қазақ КСР-іне 50 жыл толатынын сөз етті.
Сөйтті де: «Кеңестік Қазақстанның осы мерекесі қарсаңында аға ұрпақ өкілдерінің ерлік дәстүрін паш ететін 2-3 тақырыпты экранға лайықтап көрсеңіздер қалай болар еді, – деді бізге барлай қарап.
– Мәселен жазушы Д.Фурмановтың «Бүліншілік» шығармасына арқау болған Верныйдағы дүрбелең мен ақгвардияшылардың жойқын шабуылына жанқиярлықпен төтеп берген Орал жұмысшы-шаруа жасақтарының қаладағы 100 күндік қорғанысы және Жаркент ЧК қызметкерлері жүзеге асырған атаман Дутовқа қарсы операция.
Бұл оқиғалардың бәрі 1919-1921 жылдары осы Қазақстанда өткен жоқ па?!»
Содан, яғни, Орталық Комитеттегі әңгімеден соң, «Қазақфильм» басшылығы жоғарыдағы тақырыптарды жиі-жиі сөз етіп, жоба-жоспарлар жасауды ойластыра бастаған.
Сөйтіп жүргенде… Иә, 1968 жылдың 5 ақпаны күні «Правда» газетінде «Мені таң ата атыңдар!» деген өзі де, тақырыбы да өзгешелеу мақала шықты.
Онда содан 3-4 ай бұрын өзіміздің Орталық Комитетте әңгіме болған тақырыптардың бірі – шекараның арғы бетіндегі атаман Дутовтың көзін жою оқиғасы баяндалыпты.
Мақалаға сәл-пәл тоқталсақ, Жаркент қаласындағы ЧК бастығы Сувориннің (мақалада осылай – ред.) атынан айтылған әңгімеде оның әріптесі Қасымхан Чанышев Қытайдағы Сүйдін қамалына жасырын жіберіледі.
Бірақ оның қайтып оралатынына ешкім сенбейді.
Сонда Сувориннің (Қасымхан Чанышевтің қалай және неге кеткенін өзі ғана біледі, басқаларға сол сәтте түсіндіруге, сыр шашуға болмайды) айтқан бар сөзі: «Мен ол келеді, тапсырманы орындап оралады деп сенемін», болады.
«Егер келмесе ше?» деген сұраққа оның амалсыздан берер жауабы: «Онда мені таң ата атыңдар!» – деген сөз.
Біздің іздегініміз осы ғой.
Бұрын еміс-еміс естіп жүрген оқиғаны енді біртұтас күйде көрдік.
Бар болған жағдай өзінің ішкі сырымен, жұмбағымен көз алдымызға келе қалды.
Содан бір-бірімізбен хабарласқан бәріміз: «Осының негізінде сценарий жазып шығуға болады», – деген ойға тоқтадық.
Мен сол күні ауырып үйде жатқанмын.
Соған қарамастан Мәскеуге телефон соғып, сөзімді екі етпейтін ескі танысым Андрон Кончаловскийге қолқа салдым.
«Правдадағы» мақаланы ол да оқыпты.
Үш күннен кейін: «Сізді Мәскеуге келеді деп естідім.
Сонда жолығып, әңгімелессек.
Ұсынған тақырыбыңыз өте қызықты.
Ақылдасайық» – деді.
Ақпан айының ортасында Шәкен Аймановтың жаңа ғана бітірген «Тақиялы періште» атты кинокомедиясын Бүкілодақтық Кинематография комитетіне көрсетіп, тапсыруымыз керек болатын.
Белгіленген күні сол шаруамен Шәкең, мен және студияның бас редакторы Әкім Тарази Мәскеуге жүріп кеттік.
«Россия» қонақ үйіне орналасқан соң әріптестерімізді шақырдық.
Онда «Атаманның ақыры» фильмінің болашақ нобайы туралы жақсы пікір алмасу болды.
Сценарийді тез жазып бітіру үшін Андрон Кончаловский қасына Эдуард Тропининді қосып алмақ ниетін білдірді.
Ал Шәкен Айманов осы тақырыпқа байланысты әңгіме басталғаннан-ақ болашақ фильм ой-идеясының басында болды десем ол еш артық айтқандығым емес.
«Алдаркөсе», «Атамекен» және «Тақиялы періште» туындыларынан кейін ағамыз әрі жұрт қызыға, құмарта көретін, әрі мағына-мазмұны салмақты, келелі де күрделі дүние жасасам деп жүретін.
Шәкен Кенжетайұлының жіті көзі қонақ үйде әңгімелесіп отырған мәскеулік әріптестер материалынан сондай фильм шығатынын бірден көрді.
«Сценарий ойдағыдай жазылып, көңілдегідей болып ұнаса, мен оны өзім қойып шығамын», – деді ол кісі нық байламмен.
…Ақыры солай болды да.
Сөзіне де, ісіне берік авторлар сценарийді мезгілінде жазып бітіргеннен кейін «Атаманның ақыры» фильмін түсіру бірден басталып кетті.
Сөйтіп Шәкең барлық жұмысты асқан шабыт үстінде жүргізді.
Соның нәтижесінде қиын дейтін эпизодтардың өзі шамдағай қимылмен шапшаң түсіріліп жатты.
Кино алаңында күрделі мәселелер туып жатса, олардың бәрін ағамыз өз мойнына алып, өзі шешіп реттеп отырды.
Соның нәтижесінде бұл кинотуындының тез түсіріліп біткені есімде.
Камал Смайылов айтқан әңгіме міне, осындай.
Оны біз 1990 жылы ағамыздың өз аузынан естіп, жазып алған едік.
Онда ол кісі «Ақиқат» журналының бас редакторы-тын.
1992 жылы аталмыш басылымнан ауысып, «Халық кеңесі» газетіне барғанбыз.
Сонда 1994-1996 жылдары Қазыбек би көшесіндегі 40-үйде Асекең, Асанәлі Әшімов басқаратын «Елім-ай» киностудиясымен көрші болып отырдық.
Жұмыс аяқталып қалды-ау деген кешкі мезгілде шахмат тақтасын көтеріп ағамыз келеді ортамызға.
Біреуіміз қарсы тұра алмаймыз.
Бәрімізді қиратып ұтады ол кісі.
Блиц шахмат соңы жаймашуақ әңгімеге ұласатыны бар.
Сондай кезде Асекеңнен сұрайтынымыз «Қыз Жібек» пен «Атаманның ақыры» және «Жаушы» фильмдеріндегі эпизодтар, белгісіз-беймәлім жәйттер ғой баяғы.
Асықпай айтып береді.
…2012 жылы «Елім-ай» киностудиясына қайта соққаным бар.
Сол көше, сол үй, сол екінші қабат.
Сол Асекең, Асанәлі аға… Жүздесуіміздің бұл жолғы мәнісі «Атаманның ақыры» фильміне байланысты осыдан 16 жыл бұрынғы айтылған әңгімелерді қайта жаңғырту, кей тұстарын нақтылап, анықтау алу-тын.
Біз – сұрақ қоюшы, ол кісі – жауап беруші.
– Бұл кинолентаны түсіру қашан, қай уақытта басталды, Асеке?
– Сценарийдің жазылып бітіп, талқылаудан өтіп, қолға тиген кезі 1969 жылдың ортасы-ау деймін шамасы.
Ал түсіруге әзірлік пен алғашқы жұмыстың басталуы – 1970 жылдың қаңтары.
Аяқталған уақыты – сол жылдың қарашасы.
Сөйтіп өзіміз сөз еткелі отырған екі сериялы фильмнің 11 ай ішінде өмірге келгені бар.
Бұл кино саласының сол кездегі өлшемімен алып қарағанда рекордтық көрсеткіш.
– Аталмыш кинолентаны өмірге әкелген кімдер? Бұл жерде біз сізден бар жұмыстың ыстығына күйіп, суығына тоңған, аты-жөндері титрда тұратын шығармашылық топты сұрап отырмыз.
– Фильмді қойған – кинорежиссер Шәкен аға Айманов.
Ал композиторы – Еркеғали Рахмадиев.
Ұмытпай тұрғанда айта кетейін, мұндай екі сериялы, кең панорамалы, түрлі-түсті кинотуындыда тағы бір режиссер болады.
Ол жұмысты Қуат Әбусейітов атқарды.
Сондай-ақ шығарманы қажет жерінде музыкамен сүйемелдеп отыруды дирижер Ғазиз Дугашев жетекшілік ететін Абай атындағы академиялық опера және балет театрының оркестрі мойнына алса, монтаж жасау Роза Жанғозинаға жүктелді.
Киноны дыбыстауға Лина Додонованың қатысып, сурет-безендіру жұмыстарына Валентина Перелетовтің тартылғаны есімде.
Қысқаша айтқанда мен білетін ұжым мүшелері міне, осы адамдар болатын.
– «Атаманның ақыры» қай жерлерде түсірілді? Сіздердің тілдеріңіздегі киноэкспедиция деп аталатын ұғым ғой біздің айтып отырғанымыз.
Соған таңдалып алынған қала мен дала, жер-су аттары есіңізде ме?
– Сұрайын деп отырғаның сюжеттік кадрлар мен эпизодтық көріністерге қажет кино түсіру алаңдары ғой.
Ондай жерлер Алматыдағы көне шіркеу төңірегі мен Жаркенттегі Уәлібай мешіті аумағынан, Шарын өзені мен оның арғы бетіндегі Ақсай жазығы және соның Қайқы асуына жалғасатын тұсындағы Темілдірік сайы маңайынан, Хиуа шаһарындағы орталық базар, керуен сарай, қамал қабырғалары мен махалла орамдарынан табылды.
Қазір емес, ол күнде де электр сымдары мен асфальт жолдары жоқ кентті немесе қаланың бір бөлігін табу қиынның қиыны еді.
Соның бәрі, яғни ХХ ғасырдың 20-жылдарына тән көріністер туу сонау алыстағы Хиуада болып шықты.
Сөздің тоқетер түйініне келсек былай.
Фильмнің 90 пайызы Өзбекстанда, 10 пайызы Қазақстанда түсірілді.
– Осы кинотуынды туралы сөз бола қалса жазушы-драматург Әкім аға Таразидің: «Асанәлі Әшімов қос сериялы «Қыз Жібек» пен «Атаманның ақыры» фильмдеріне қатар түсіп, ондағы рөлдерді абыроймен тамаша орындап шықты», – деп ризашылықпен әлденеше рет айтқанын естігеніміз бар.
Жоғарыдағы жағдай нендей себепке байланысты болған еді? Сол уақытта екі рөлді қатар ойнау сізге қиындық келтірген жоқ па?
– 1968 жылы «Қазақфильм» студиясындағы Ғабең, Ғабит Мүсіреповтің жазған ғажап сценарийі бойынша халқымыздың жыр мұраларының ішіндегі інжу-маржаны «Қыз Жібек» екі сериялы кинотуынды болып түсірілсін деген шешім қабылданды.
Ондағы кейіпкерлерді сөзбен сомдағанда классик жазушымыз ел аузындағы дөрекі, ұрдажық Бекежан бейнесін көрерменге мүлде басқа қырынан көрсетіп, сол арқылы оны халқына арашалай жеткізуге тырысыпты.
Мұнда ол бұрынғы «атаңа нәлет жауыз» емес, бір басында ақылдылығы да аңғалдығы да бар, сондай-ақ жақсылығы мен жамандығы да қатар жүретін нағыз дала көкжалы болып шыққан екен.
Жасыратыны жоқ, эпос варианттары мен соның негізінде қойылған бұрынғы спектакльдерде де Бекежан бейнесі бізге Төлегеннен бір сүйем жоғары тұрғандай көрінетін.
Енді мына сценарийден кейін әкем театрдағы өзімнің сүйікті кейіпкерім тіпті «ақтала» түскендей, бұрынғысынан биіктеп кеткендей әсер қалдырды.
Бір күні осы киноға жауапты сарапшылар тобынан сүйінші хабар келді.
Олар фильмдегі Бекежан рөлін менің қанжығама байлапты! Қуанышымда шек жоқ! «Құдайым көктен іздегенімді жерден берді», – деп бөркімді аспанға атып жүрмеймін бе? Сол кезде Шәкен аға Аймановтан хабар келсін… «Атаманның ақыры» фильмінің сценарийі бекіп, оған актерлер іріктеу басталғанда: «Басқа кейіпкерлерде шаруам жоқ.
Қасымхан Чадияровтың рөліне даярлап отырған адамым бар.
Ол – Әшімов», – деп комиссия жиналысында отырып алыпты.
«Оу, ағасы, өмірімдегі армандап жүргенім Бекежан образы емес пе? Қолымнан бірдеңе келсе осы арқылы көрсете алармын деуші едім.
Соған енді жете бергенімде, бұл қиын болды ғой?» – деймін мен Шәкеңе артық сөз айта алмай қипақтап.
«Фильм маған жүктелгенде осылай ойлағанмын.
Болашақта осылай болады», – деп шарт ете түсті ол кісі.
Жарықтық, қайтымы тез адам еді.
Біраз үнсіз отырды да: «Қазірдің өзінде сезіп, біліп, тіпті көріп отырмын.
Сенің Чадияров рөліндегі бұл бейнең өзгелерге өмір бойы үлгі болады.
Қалған әңгімені кейінге қалдырайық», – деді қамқор үнмен.
Екі-үш күннен соң қос қожайыным – кинорежиссерлер Сұлтан Қожықов пен Шәкен аға Айманов бірлесіп отырып менің «Қыз Жібек» пен «Атаманның ақыры» фильмдеріндегі мәселемді түбегейлі шешуге кірісті.
Арнайы жұмыс кестесі жасалды.
Атқарылатын істің үлкен-кішісі демей, бәрі ескеріліп, талқыланды.
Ең бастысы түсіністіктің болуына көп көңіл бөлінді.
Осыдан кейін бір күннің ішінде, яғни, түске дейін – Бекежан, түскен кейін – Қасымхан болып ойнаған күндерім басталды.
Екі рөлдің бір-біріне тигізген көмегі көп болды дер едім.
Бекежанның эпизодына түсіп келген соң, Қасымхан «оңайлау беріледі».
Қызу қанды, от болып жанып тұрған Бекежан мінезін сәл сабаға түсіре қойсам, Қасымхан мінезін дәл ұстаймын.
Себебі, Қасымхан әр ісін он ойланып, жүз толғанып шешер байып пен ақылдың адамы.
Өйтпесе, ол барлаушы атанып, мемлекеттік маңызды тапсырманы орындай алар ма еді.
Керісінше, Қасымханнан кейін Бекежанның ішкі «жан сарайына кіру» тіптен қиын-тын.
Оған төзімді, өте сақ чекист сияқты ұзақ ойланып отырсаң, қате қадам жасамауға тырысамын деп қарайлай берсең, кең қолтық, аңғал батырдың бейнесінен мүлде аулақтап кетер едің.
Сондықтан сол күндері талғамға талап қоя отырып, психологиялық тұрғыдағы арпалыспен өмір сүруге тура келді.
Осылайша, мысалы, атаман Дутовтың кабинетіне келген жас офицер мен Сырлыбайдың алдына кірген жас батырдың сөйлеу ерекшелігі мен өзін-өзі ұстау мәнеріндегі, тіпті жүріс-тұрысындағы титтей де қайталаулардың болмауы сияқты сан сыннан аман-есен өтіп, қос кейіпкерді экранға алып шықтық қой әйтеуір.
– Енді мына мәселеге қарай ойысайық.
Біз осы фильмдегі актерлердің біразының шеттен шақырылғанын білеміз…
– Иә.
Себебі олар анау-мынау емес, алды сол кездің өзінде 40, арты 20 шақты кинотуындыға түсіп, одақ көрермендеріне кеңінен танымал болған тұлғалар еді.
Мысалы, атаман Дутовтың рөліне шақырылған Владислав Стржельчикті алып қарайық.
Ленинградтағы Үлкен драма театрының артисі ол Ұлы Отан соғысына қатысқан, өмірдің ыстық-суығын бір кісідей көріп, 60-жылдардың аяғына дейін-ақ талай марапаттарға ие болған адам еді.
70-80-жылдары театр мен кинодағы ерекше еңбегі үшін КСРО халық артисі атанып, кеудесіне Социалистік Еңбек Ерінің Алтын жұлдызын тақты.
Ал фильмдегі екінші кейіпкер – Жетісу ЧК-сының төрағасы Николай Суворовтың рөлін ойнаған Виктор Авдюшкоға келсек, ол «Мосфильмнің» байырғы актерлерінің бірі-тін.
40-50-жылдардың өзінде «Жас гвардия», «Кубань казактары» атты киноленталарда жалт етіп көрінген бұл әріптесіміз 60-жылдары атақты «Өлілер мен тірілер» және өзіміздің «Қазақфильм» түсірген «Мәншүк туралы ән» фильмдерінде өзінің қандай талант иесі екенін дәлелдеген жан болатын.
Виктор Антоновичтің түсіру алаңдарындағы сәл толас тапқан бір жұмыс арасында бізге: «Бұл менің кинодағы 46-шы рөлім», – деп ғибраты мол қызықты әңгіме айтқаны есімде.
Айтпақшы бұл кісінің қызы қазақтың келіні.
Актердің екінші әйелінен туған Варвара Авдюшко Голливудтағы қандасымыз, атақты кинорежиссер Тимур Бекмамбетовке тұрмысқа шыққан.
Енді Жаркент ЧК-сының бастығы Давыдов пен орталықтың арнаулы өкілі Юханның бейнелерін сомдаған өнер иелеріне тоқталып өтейік.
Оның алғашқысын атақты кинорежиссер Михаил Роммның шәкірті, М.Горький атындағы киностудияның актері Юрий Саранцев ойнаса, соңғысын шығармашылық еңбек жолын Е.Вахтангов атындағы драма театрында бастап, содан кейінгі өмірін Мәскеудегі киноактерлер студиясы театрымен тығыз байланыстырған Геннадий Юдин орындап шықты.
Олардың екеуі де өз мамандықтарының бір деген білікті өкілдері, сол кездің өзінде әрқайсысы 20-30 фильмге түсіп үлгерген өнер шеберлері болатын.
Ал, діндар әкей Иона поп ше? «Оны кім орындады?» – дейсіздер ғой.
Моссовет театрының атақты артисі, киноактер – Борис Иванов.
Сондай-ақ өзіміз сөз етіп отырған фильмдегі сатқын Кривенко мен атаман Дутовтың адьютанты Лопатиннің рөлдеріне Владимир Гусев пен Юзеф Мироненконың шақырылғаны да есімде.
В.Гусев Мәскеудегі актерлер студиясы театрының талантты өкілі болатын.
«Атаманның ақырына» дейін ол одақ көрермендеріне «Солдат Иван Бровкин» «Нормандия – Неман», «Гусар балладасы», «Майор «Вихрь»» және бұлардан басқа да 30-дан астам фильмге түсіп үлгерген танымал тұлға еді.
Владимир Михайлович біздің жоғарыдағы шақыруымыздан кейін «Қазақфильм» киностудиясымен өте жақсы шығармашылық қарым-қатынаста болды.
Сөйтіп «Жаушы» мен «Қан мен тердегі» өзіне тапсырылған рөлдерді өте нанымды ойнап шықты.
Ал атаман Дутовтың адьютанты бейнесіндегі Юзеф Мироненкоға келсек, ол Ташкент көркем театр институтының түлегі еді.
1965-1968 жылдары Киевтегі Леся Украинка атындағы өнер ұжымында еңбек етті.
1969 жылдан өмірінің соңына дейін Ленинградтағы Үлкен драма театрында қажымай-талмай жұмыс істеді.
Сахнада «Король Генрих ІҮ», «Ревизор», «Борис Годунов», «Пиквик клубының хаттары» секілді атақты пьесаларда ойнады.
Юзеф Николаевич негізінен театр артисі болатын.
Кинодағы рөлдерінің ішінен қазір тек ертеректе түсірілген «Андромедтің адасуы», «Оноре де Бальзактың қатесі» фильмдеріндегі бейнелері ғана есімде.
– Дұрыс екен.
Енді мына сұраққа жауап беріңізші, аға.
Өзімізден таңдау кімдерге түсті? Сұрайын дегенім, осы кинолентаға біздің актерлердің қатысуы қалай болды деген ой ғой…
– Әңгімені атақты ағаларымыздан бастайын.
Фильмдегі атаман Дутовтың оң қолы болып жүретін ақ гвардияшы полковник Абылайханов бар емес пе? Міне, сол кейіпкер рөліне ел-жұрт жақсы білетін, бәріміз өзін ерекше құрметтейтін Нұрмұхан Жантөрин шақырылды.
Осы кинотуындыда екі-үш-ақ рет көрінсе де көпшілік көкейінде қалып қоятын бір бейне бар.
Ол Қасымхан Чадияровты күдікті адам ретінде ұстап, оны көше аралатып жүргізіп әкеп түрмеге қамайтын қарт қызыләскер образы.
Бұл эпизодқа түсу атақты Елағаң, Елубай Өмірзақовқа жүктелді.
Ал прототипі Махмұд Қожамияров болып табылатын Ахмет рөлі республикалық ұйғыр театрының танымал артисі Құрбан Абдрасуловқа берілді.
Танымал дейтініміз, «Атаманның ақыры» фильміне түсуге шақырылғанға дейін бұл кісі Ташкент көркем театр институтын бітірген, одан соң Алматыдағы өзіміз айтып өткен өнер ұжымы сахнасында қойылған «Анархан», «Ғариф-Санам», «Садыр палван» спектакльдерінде белді рөлдерді ойнап үлгерген талант иесі еді.
Енді фильмдегі бас кейіпкер Қасымхан Чадияровтың зайыбы, жас келіншек Салтанат пен сол үйдегі балақай рөлдері жөнінде бірер сөз.
Атақты чекистің жарын бейнелеуге конкурстық іріктеу арқылы студент Алтынай Елеуова алынды.
Ол сол кезде Алматы халық шаруашылығы институтындағы бухгалтерлік есеп факультетінің екінші курсында оқиды екен.
Ұмытпасам бұл қарындасымыз осы дебютінен кейін тағы екі кинолентаға түсті-ау деймін.
Содан кейін өмірден өзінің әу бастағы таңдаған мамандығы бойынша жолын тапты.
Ал, фильмдегі чекистің үйіндегі бүлдіршін, яғни Салтанаттың ұлының рөліне өзімізбен қоян-қолтық жұмыс істеп жүрген кинооператор Асхат Ашраповтың баласы Тимур түсті.
Сөзімді енді осы кинотуындыдағы соңғы екі кейіпкерді айтумен аяқтайын.
Оның біреуі шекараның арғы-бергі бетіне апиын тасып үйренген әккі аткезші Үсен.
Көрермендердің есінде ол басына терсіңді тақия киген, ұзын сырма шапанын қаусырына киіп, көзі төңіректі тіміскілей қараудан танбайтын жан ретінде сақталып қалған болар.
Міне, сол сылыңғыр қараның рөлін ойнау ұйғыр жігіті Зейнулла Сетековке жүктелді.
Ол кезінде Құрманғазы атындағы Алматы мемлекеттік консерваториясын бітірген, содан соң «Назугум» фольклорлық халық аспаптары ансамблінің көркемдік жетекшісі болып жүрген өнер иесі-тін.
Хо-о-ш… Енді… Иә, ең соңғы айтайын деген кейіпкерім – шабарман-хабаршы Әкім.
Құлжадан маңызды мәлімет әкеле жатқан оны ақтардың шолғыншы отряды ұстап алып, қанша қинаса да ештеңе айтпаған соң өз көрін өзіне қаздырып өлтіреді ғой.
Міне, сол қыршын жастың рөлін ол кездегі бозбала, қазіргі белді де белгілі актеріміз Нұржұман Ықтымбаев ойнайды.
Нұржұман соның алдында «Қазақфильм» түсірген «Қилы заман» кинолентасында бақыршы баланың бейнесін орындаған болатын.
«Атаманның ақыры» фильміндегі біз сөз еткен бейне оның екінші рөлі-ау деп ойлаймын қазір.
– Ғафу етіңіз!..
Елдің есінде ерекше сақталып қалған қытай малай ше? Әрі тыңшы әрі үй күтуші бұл кейіпкер туралы ештеңе айтпадыңыз ғой.
– Е, айтпақшы… Иә-иә, оны және атаман Дутовтың зайыбының рөліндегі актрисаны ұмытып барады екенмін ғой.
Сырт көзге иіліп-бүгіліп, бетіңе күле қарайтын, ал былайғы өмірде басқан-тұрған ізіңді аңдып, қараулықпен шұғылданатын малай Лиді республикалық корей театрының артисі ойнады.
Ал Дутовтың әйелі Натальяның рөлін Елена Немченко орындап шықты.
Ол Ленинградтағы Үлкен драма театрының өкілі болатын.
БДТ деп аталатын аталмыш өнер ордасы қазір атақты театр тарланы Г.А.Товстоноговтың атында ғой.
…Осымен Асекеңмен арадағы әңгіме аяқталды.
Жасырмайық, көкейімізде: «Жоғарыдағы мәскеулік, ленинградтық және қазақстандық әріптестеріңізден бұл күнде кімдер бар, кімдер жоқ? Олардан хабарыңыз бар ма?» деген соңғы сұрақ бар еді.
Бірақ бұл ағамызға ауыр тиер деп ойладық.
Сөйттік те ол сауалды қоймадық.
Редакцияға оралған соң жоғарыдағы жайдың жауабын интернеттен алмақ болып компьютер клавиштерін басқанымызда, монитор экраны мына мәліметтерді алдымызға жайып салды.
В.Авдюшко (Суворов) 1975 жылы, В.Стржельчик (Дутов) 1995 жылы, Ю.Саранцев (Давыдов) 2005 жылы, Г.Юдин (Юхан) 1989 жылы қайтыс болыпты.
Сондай-ақ В.Гусев (Кривенко) 2012 жылы, Ю.Мироненко (Лопатин) да 2011 жылы өмірден озыпты.
Өзіміздің отандастарымызға келер болсақ, «Атаманның ақыры» фильмін түсіруге қатысқан шығармашылық және жұмыс тобынан қазір ешкім қалмапты.
Ал кинодағы рөлдерде ойнағандардан бес актеріміз аман-есен, сау-сәлемет жүріп жатыр екен.
Олар: Асанәлі аға Әшімов (Чадияров), Алтынай Елеуова (Салтанат), Құрбан Абдрасулов (Ахмет), Нұржұман Ықтымбаев (Әкім) және Тимур Ашрапов (балақай).
* * *
Сөз соңын мына бір жайтты еске түсірумен, сөйтіп сондағы оймен түйіндегенді жөн көріп отырмыз, құрметті оқырман.
70-жылдардың аяғында Қазақстанда Кеңес әдебиетінің күндері деген форум өтті.
Алматыда басталған бұл жиын республика облыстарында өз жалғасын тапты.
Мақсат – ел-жұртпен жүздесу, ауыл-селодағы адамдардың өмірімен етене танысу.
Құрамында Кавказ елдері мен Орта Азия республикаларының шығармашылық өкілдері бар сондай бір топты Алматы облысының Нарынқол ауданына Тәжікстан Жазушылар одағының бірінші хатшысы Мумин Каноат бастап келді.
Олармен бірге қазақ әдебиетінің ақсақалдары да болды.
Қайтар кезде қонақтар өздерінің ел мен жерге деген ризашылықтарын Әбекең, Әбділда Тәжібаевтың айтуымен жеткізуді жөн деп шешті.
Сонда мінбеге көтерілген поэзия абызы: «Әлде Зейін Шашкин бе, жоқ Ғабдол Сланов па екен, Мүмкін Мұхамеджан Дүзенов болар… – деп бастады сөзін.
– Біздің Жазушылар одағында осы үш қаламгер ініміздің біреуі айтты деген мынадай әңгіме бар.
Ол: «Жарықтық Жетісудың жері-ай! Топырағы құйқалы, құнарлы ғой.
Түрен түспеген тың тақырып қаншама.
Жазамын, шұрайлы шығарма тудырамын деген қалам иесі болса, мұндағы шым топырақтың біреуін ойып алсын да ой тербеуге отырсын.
Одан оқиғасы қою, бояуы қалың роман, повесть тумаса, біз кепіл».
Бұл сөз тектен-текке айтылмаған жарандар.
Оған жоғарыдағы сөзді айтты деген Зейін Шашкин, Ғабдол Сланов, Мұхамеджан Дүзеновтің осы Жетісу өңірінен жазған «Тоқаш Бокин», «Асау арна», «Ант» романдары анық дәлел.
Сіздердің өмір сүріп, еңбек етіп жатқан жерлеріңіздің осындай ерекшелігі бар.
Шекаралы өңірдегі тұнып жатқан сырды ашу, көрсету қаламгерлер, мына біздердің міндетіміз».
Ол кездегі кеңестік идеологияда ақтаңдақ деген ұғым жоқ-тын.
Әдебиет ақсақалы оны «ерекше тақырып», «айтылмаған сыр» деп жеткізіп еді жиналған жұртқа.
Жетісу жеріндегі Жаркент өңірінде болған оқиға ішіне сыр бүккен сондай күрмеуі көп күрделі жайттың бірі еді, құрметті оқырман! Біз бұған дейін бұл тақырып жазылған жоқ, сөз болған емес демейміз.
Қаламгерлер Жүсіпбек Арыстанов, Алексей Брагин, Кемел Тоқаев, Бексұлтан Нұржекеев, Николай Милованов секілді аға ұрпақ өкілдері қалам тартып, 70-80-жылдары қадері-халдерінше баяндаған.
Бірақ, одан бері жағдайдың, уақыттың, өмір талабының өзгергенін есепке алмай болмайды.
Атап айтқанда олар: әдебиеттегі бір кездегі қиял, көркемдік сипат емес, деректілік мәселесінің алға шығуы, соңғы ширек ғасырдағы ақ эмигранттар жазбаларының көптеп жариялануы, мұрағаттардағы құжаттарға қолжетімділіктің артуы сияқты мәселелер.
Соның нәтижесінде тың деректер мен соны фактілер қылаң беріп, беймәлім жайдың белгісіз сырларын ашуда.
Сондай-ақ, бұған дейін жарық көрген зерттеулер мен жинақтарда сол атышулы операцияға қатысқан адамдардың кейінгі тағдыры жөнінде көп ештеңе айтылмай келді.
Олардың ұрпақтарын іздеушілер болмады.
Біз, міне, тақырыптың осы жағына да назар аударып, соларды ашып көрсетуге күш салдық.
Оқыңыздар, келтірілген деректерге назар аударып, пікір білдіріңіздер демекпіз сөзіміздің соңында..АЛМАТЫ – ОРЫНБОР – ХИУА – СҮЙДІН – ЖАРКЕНТ – АСТАНА.Жанболат АУПБАЕВ,
«Егемен Қазақстан».